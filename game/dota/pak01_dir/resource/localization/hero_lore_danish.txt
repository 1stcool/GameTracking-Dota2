"hero_lore"
{
	"npc_dota_hero_antimage_bio"		"Turstarkuri-munkene betragtede de ujævne dale under deres bjergkloster, imens bølge efter bølge af invaderende farede gennem de lavere riger. Asketiske og pragmatiske i deres fjerne klosterlige ørnerede forblev de distanceret fra verdslig ufred. De var viklet ind i en meditation, som ikke kendte nogle guder eller magi-elementer. Men så ankom de Døde Guders legion; korsriddere med en skummel evne til at erstatte hele den lokale tilbedelse med deres ikke-levende herres giftige nihilosofi. Fra et landskab, som ikke havde kendt til andet end blod og stridigheder i tusinde år, rev de sjælene og knoglerne af utallige faldne legionærer og stillede dem op imod Turstarkuri. Klosteret stod knap nok imod angrebet i to uger, og det lille antal munke, som ulejligede sig, at stige ud af deres meditationer, troede, at de invaderende styrker blot var dæmoniske syner, sendt for at distrahere dem i deres meditation. De døde hvor de sad; på deres silkebløde puder. Kun én ung overlevede — en pilgrim som var ankommet som altertjener i sin søgen efter visdom, men som stadig ikke var blevet givet adgang til klosteret. Han så til i rædsel, da munkene, for hvilke han havde serveret te og nælder, var de første til at blive slagtet, for derpå at stige op og slutte sig til de Døde Guders præsteskab. Med intet andet end nogle få af Turstarkuris værdsatte dogmatiske ruller krøb han væk til den relative sikkerhed, der fandtes i andre lande. Her svor han, at han ville udslette ikke blot de Døde Guders magiudøvere — men også, at han ville sætte en stopper for al eksisterende magi."
	"npc_dota_hero_queenofpain_bio"		"Ecclesiast-kongen af Elze nærede en lyst til smerte — forbudt smerte. Som en mindre fremstående politisk figur, kan sådanne lyster muligvis opfattes som ukloge, men over for en monark af hans betydning, ville selv den Guddommelige Trone have stræbt efter, at tilfredsstille sådanne tørster. Derfor tog han til sin fangekælder, som var fuld af dæmonologer. Han lovede frihed til hvem end, der kunne fremmane en personlig smertens succubus, som skulle være fuldstændig bundet til hans tjeneste. Væsenet, som ankom, blev kaldt Akasha. Væsenet ramte ham med så heftig smerte, at han kaldte hende for sin hemmelige dronning, og han begyndte at tilbringe hvert eneste ledige øjeblik med at hengive sig selv til hendes ferme smerter — med tiden gav han afkald på alle sine forpligtelser på grund af sin søgen efter de smertefulde nydelser, som kun hun kunne give ham. Queen of Pain kunne få ham ud på dødens rand, men hun var bundet af runer til at holde ham i live. Til sidst førte kongens forsømmelse af staten en opstandelse med sig. Han blev trukket ud af sit kammer og smidt ud fra Påkaldelsens Tårn, og i det øjeblik, da han døde, blev Queen of Pain sat løs i verden. Hun var fri fra sit slaveri — fri til at lade sine smerter ramme hvem end, hun værdigede at bemærke."
	"npc_dota_hero_lina_bio"		"Søskende-rivalisering mellem Lina, morderen, og hendes lillesøster Rylai, Crystal Maiden, var legende-materiale i den tempererede region, hvor de tilbragte deres stridslystne barndom sammen. Lina havde dog altid fordelen for, alt imens Crystal var ærlig og naiv, var Linas hede iver drevet af dygtighed og snuhed. De rasende forældre til dette uforenelige afkom boede på et halvt dusin gårde - de mistede den ene til ild, den næste til is - før det gik op for dem, at det hele ville blive meget lettere, hvis børnene blev adskilt. Som den ældste blev Lina sendt langt mod syd for at leve med en tålmodig tante i den brændende Misrule-ørken — en ørken med et klima som viste sig at være mere end behageligt for den flammende morder. Hendes ankomst gjorde et temmelig stort indtryk på de døsige lokale, og mere end blot én vordende frier brændte sine fingre eller måtte vende tilbage med svedne øjenbryn og et vraget fremstød. Lina er stolt og selvsikker, og intet kan neddæmpe hendes flamme."
	"npc_dota_hero_mirana_bio"		"Mirana, født ind i en royal familie som den næste blodprinsesse i Sol-tronens række, gav med glæde afkald på ethvert krav på trivielle riger og titler, da hun dedikerede sig selv fuldt ud til at tjene Selemene — månens gudinde. Mirana, siden da kendt som månens prinsesse, strejfer omkring i de hellige Nightsilver-skove, hvor hun leder efter hvem end, der vover at stjæle den hellige, selvlysende lotus fra det sølvskinnende vandhul i gudindens domæne. Ridende på sin enorme, fortrolige, katteagtige ven, er hun rolig, stolt og frygtløs; afstemt efter månens faser og de større stjernebilleders cyklusser. Hendes bue, som er behandlet med splinter af månemalm, pådrager sig månens kraft for at oplade sine lys-pile."
	"npc_dota_hero_life_stealer_bio"		"I Devarques fangekælder er en hævngerrig troldmand lagt i lænker. Her planlægger han sin flugt. Han delte sin celle med et plaprende væsen kaldet N'aix, en tyv, som var blevet forbandet med en levetidsforlængende forbandelse af det Nedrige Råd, således at hans livstidsdom for tyveri og bedrageri kunne virke så straffende som overhovedet muligt. Igennem årene havde dets kæder, såvel som dets forstand, korroderet; N'aix bibeholdt ikke et eneste minde fra sit tidligere liv og drømte ikke længere om at slippe ud. Troldmanden så en perfekt beholder til sine planer. Troldmanden sammensatte en infestationsbesværgelse og smed sin livsstyrke ind i N'aix's krop med den hensigt, at tvinge N'aix til at ofre sig selv i et voldsvanvid, alt imens troldmanden kunne vende tilbage til sin krop og krybe væk ubemærket. I stedet blev troldmandens sind fanget i en malstrøm af galskab, der var så kraftig, at den fejede hans planer væk og knuste hans vilje. Rystet til bevidsthed af den pludselige indførsel af friskt liv vågnede N'aix op fra sit vanvidsmareridt og adlød den legemløse stemme, som talte indeni dets kranie, der kun tænkte én eneste tanke: At slippe fri. I det øjeblik blev Lifestealer født. Væsenet slyngede sit sind ind i fangekælderens vagter og soldater og tvang dem til at åbne låse og meje deres kammerater ned, for på denne måde at åbne en uhindret vej til friheden, og samtidig nære sig ved deres livstab. Lifestealer bærer stadig de brudte lænker som en advarsel om, at ingen kan kontrollere ham, men at der på indersiden stadig sidder en fange. To sind bebor den enkelte skikkelse — en navnløs skabning med en ildesindet udspekulerethed og Herren, hvis stemme han lader som om, han adlyder."
	"npc_dota_hero_furion_bio"		"Da skovens gudinde, Verodicia, var blevet færdig med at fylde de grønne pladser ud, plante den oprullede ånd i frøet, lokke de slyngende vande ud fra stenenes dybder og få solen til at sværge sin fulde opmærksomhed til de voksende ting, indså hun, at hendes egen tid havde nået sin ende. Som et af bladene, hvis skæbne hun havde aftrykket i frøet, ville hun forsvinde, før hun ville kunne se sin drøm bære frugt. Det pinte hende at skulle forlade verden på sådan en berøvet måde, for hendes spirer havde stadig ikke brudt gennem jorden — og de ville være møre og sårbare over for enhver form for fare. Hun fandt et sidste frø i sin frø-pose, som hun havde overset da hun såede. Hun sagde et enkelt ord til frøet og slugte det, idet hun faldt til jorden. Hendes store krop blev nedbrudt gennem den lange vinter; hun blev mulden, der skulle fodre de unge planter til foråret. Og på forårsjævndøgnets morgen, før resten af skoven begyndte at vågne, modnede det sidste frø og bristede på et øjeblik. Ud af frøet trådte Nature's Prophet, i fuld udblomstring, stærk og vis, og i besiddelse af Verodicias kraft til at forudse, hvor der vil blive størst brug for ham til forsvar af de grønne områder — såvel som de der vil være heldige nok til, at kalde ham en allieret."
	"npc_dota_hero_windrunner_bio"		"De vestlige skove skjuler sine hemmeligheder godt. Én af disse er Lyralei: Mesterbueskytte i skovene og et foretrukket vindgudebarn. Lyralei, nu kendt som Windranger, mistede sin familie til en storm den nat, hun blev født — deres hus blev blæst ned af den hårde kuling; alt indholdet blæst i alle retninger. Kun den nyfødte overlevede blandt alle resterne af død og ødelæggelse. Under stilheden efter stormen lagde selve vinden mærke til det heldige spædbarn, som lå og græd i græsset. Vinden havde ondt af barnet og løftede hende op i himlen, hvor hun blev efterladt på dørtrinnet i en nærliggende landsby. I de følgende år vendte vinden af og til tilbage for at se til barnets liv; den så til på afstand, alt imens hun skærpede sine færdigheder. Nu, efter mange års træning, rammer Windranger sine mål helt præcist. Hun bevæger sig med en blændende hastighed, som om vinden altid skynder hende bag hendes ryg. Med en byge af pile nedslagter hun sine fjender; hun er næsten blevet en hel naturkraft i sig selv."
	"npc_dota_hero_lion_bio"		"Lion, som engang var stormester i Dæmonheksetraditionens trolddom, vandt sin berømmelse blandt sine brødre ved at kæmpe på lyset og retfærdighedens side. Men overdreven godhed bliver hurtigt korrupt. Med kræfter, som kun blev overgået af hans egne ambitioner, blev han fristet af en dæmon og blev ond; han gav sin sjæl i bytte for præstige. Efter at have udført forfærdelige forbrydelser, som ødelagde hans sjæl, blev han forladt. Dæmonen forrådte ham ved at slå bedre handler af med hans fjender. Lions raseri var så stort, at han fulgte efter dæmonen tilbage til helvedet og myrdede den. Han rev alle lemmerne af den og tog dens dæmoniske hånd til sig. Men sådan en form for dæmonkirurgi har sin pris. Lion blev forvandlet i processen; hans krop omformet til noget uigenkendeligt. Han steg op fra helvede som levendegjort raseri. Han myrdede selv de, som engang havde kaldt ham herre, og han destruerede de lande, hvori han engang var elsket så højt. Han er nu den sidste tilbageværende udøver af Dæmonheksetraditionen, og de, som fremfører sig selv som hjælpere eller elever for ham, bliver hurtigt lettet for deres mana og båret væk af det mildeste vindstød."
	"npc_dota_hero_vengefulspirit_bio"		"Selv den mest tilfredse Skywrath er et hidsigt væsen, som er naturligt anlagt til at søge hævn på grund af den mindste fornærmelse. Men Vengeful Spirit er essensen af hævn. Shendelzare var engang en stolt og vild Skywrath-ætling. Hun var den første efterfølger af den Grufulde Ørnerede, indtil en søsters forræderi frarøvede hende sin fødselsret. Shendelzare blev fanget i et snigmorder-net, men brød fri på bekostning af sine vinger og måtte humpe væk på den mest ydmygende måde: Med sine ben. Da hendes vinger var knuste, vidste hun, at Skywrath aldrig ville acceptere hende som sin herskerinde; og på den øverste siddepind i ørnereden, utilgængelig uden bevinget flyvning, var hendes søster urørlig. Uvillig til at leve som en flyveløs krøbling, og med en lyst efter hævn meget større end nogen jordlig kraft, indgik den faldne prinsesse en aftale med gudinden Scree'auk: Hun overgav sin ødelagte krop i bytte for en udødelig form for åndelig energi, som var drevet af hævngerrighed og var i stand til at forvolde stor skade i det materielle plan. Hun tilbringer måske evigheden flyveløst, men hun skal nok få sin hævn."
	"npc_dota_hero_witch_doctor_bio"		"En udholdende silhuet rykker sig fremad — ulige i træk og lemmer, bizar i sin gang. Ubøjeligt rejser han på tværs af slagmarken i sin søgen efter det afgørende svage punkt, hvor hans talenter kan udnyttes bedst og gøre mest skade. Uanset om han er i stykker eller altid har været deform, kan ingen betvivle den kraft, som bæres rundt i hans forvredne fysik. En lang stav dunker i jorden, når Zharvakko, bedre kendt som Witch Doctor, bevæger sig fremad og anvender et forfærdeligt arsenal bestående af feticher, forhekselser og besværgelser. Det er en krop lavet af magisk viden, som er blevet lært og forfinet igennem adskillige menneskealdre i højlandende på øen Arktura. Nu håndteres den med meget præcis nøjagtighed imod hans fjender. Zharvakko kan være din bedste ven eller din værste fjende — han heler sine allierede og hærger alle dem, som sætter sig op imod ham."
	"npc_dota_hero_leshrac_bio"		"Leshrac, en forpint sjæl, er et væsen, som er revet af naturens hjerte; en liminel skabning som halvt eksisterer i ét eksistens-plan og halvt i et andet. Hans gennemtrængende intelligens gør, at han aldrig i et eneste øjeblik kan ignorere de pinende rædsler, der eksisterer i hjertet hos alle skabninger. Han var engang en stor filosof, som søgte efter selve eksistensens mening, og som følge heraf farede han ind i naturens dybder, hvor de hjemsøgte kronoptiske krystaller befandt sig. De hæslige mysterier, som blev afsløret for ham, har for evigt ændret ham. Nu oplyses de mørkeste dyb i hans indsigt kun af hans arrogances lunefulde stirren. Som andre elementære væsener, er han fuldstændig ét med naturen, men i hans tilfælde er der tale om en skummel og nederdrægtig natur. Kun han ser den onde sandhed om virkeligheden, og han har absolut ikke brug for dem, som tror at kosmos har en en speciel belønning reserveret til dem, som udøver velvilje."
	"npc_dota_hero_juggernaut_bio"		"Ingen har nogensinde set ansigtet gemt under masken, som tilhører Yurnero, Juggernaut. Det er udelukkende spekulation, hvorvidt han egentlig har et. For at have hånt en korrupt hersker blev Yurnero landsforvist fra den ældgamle Maske-ø — en straf, der reddede hans liv. Øen forsvandt kort tid efter under bølgerne en nat, hvor hævngerrig magi rasede. Han er den eneste, der er tilbage til at bære øens lange Juggernaut-tradition videre — en tradition baseret på ritualer og fægtning. Som den sidste udøver af kunsten er Yurneros selvsikkerhed og mod resultatet af endeløs øvelse; hans opfindsomme klingeudfoldelser beviser, at han aldrig er holdt op med at udfordre sig selv. Hans motiver er dog ligeså uigennemskuelige som hans udtryk. I forhold til at han er en helt, som har mistet alt hele to gange, kæmper han, som var sejren en konklusion, der er bestemt på forhånd."
	"npc_dota_hero_pudge_bio"		"På det Endeløse Blodbads slagmark, stik syd fra Quoidge, arbejder en kraftig skikkelse utrætteligt gennem natten--her bliver slagmarkens faldne parteret, sprættet op og deres lemmer og lignende stablet, så området kan stå ryddet ved daggry. I dette forbandede område kan intet forrådne eller gå i opløsning; intet lig kan nogensinde komme tilbage til jorden, hvorfra det udsprang, uanset hvor dybt man graver graven. Omgivet af ådselsfugle, som behøver ham for at skære deres måltider ud i stykker af næbstørrelse, skærper slagteren Pudge sine færdigheder med klinger, som bliver skarpere, jo mere han bruger dem. Svirp, svirp, dunk. Kødet falder fra knoglen; sener og ledbånd skilles som vådt papir. Og selvom han altid havde haft en forkærlighed for slagtning, har Pudge igennem tiden tillige udviklet en forkærlighed for dets biprodukt. Han startede med en luns muskler her, et nip blod der... Inden længe jagede han sine kæber dybt ind i selv de stærkeste torsoer, som en hund, der gnaver indtil offeret er i laser. Selv de, som ikke frygter Manden med leen, frygter Slagteren."
	"npc_dota_hero_bane_bio"		"Når guderne har mareridt, er det Bane, Elementet, som bringer dem frem. Han går også under navnet Atropos. Bane blev født af gudinden Nyctashas midnatsrædsler; en rædslens kraft der er for mægtig til at blive behersket af søvnen. Han dukkede frem fra hendes slumren, blev næret af hendes udødelighed og stjal sin luftige skikkelse fra hendes blæksorte blod. Han er essensen af frygt. Dødelige, som hører hans stemme, hører deres mørkeste hemmeligheder hvisket i sine øre. Han anråber den skjulte frygt i enhver helts hjerte. Den vågne tilstand er ingen beskyttelse, for Banes mørke blod, som altid vil dryppe, er den tjære, som fanger hans fjender i mareridt. I Banes nærvær husker alle helte at frygte mørket."
	"npc_dota_hero_earthshaker_bio"		"Som en golem eller en gargoil var Earthshaker ét med jorden, men går nu frit omkring på den. Modsat de andre genstande skabte han sig selv gennem en viljeshandling, og er ikke tjener af nogen anden herre. I sin rastløse slumren, indkapslet i en dyb fuge af sten, blev han opmærksom på det liv, som drev frit omkring ovenover ham selv. Han blev nysgerrig. Gennem en længere periode af jordrystelser, rystede Nishai-tinderne sig selv fri fra lavinerne. Floders retninger blev ændret, og dybe dale blev forvandlet til bundløse afgrunde. Da området endelig stoppede med at skælve, trådte Earthshaker ud af det dalende støv og kastede massive kampesten til side, som var de lette tæpper. Han havde formet sig selv som et dødeligt vilddyr, og kaldte sig Raigor Stenhov. Han er i stand til at bløde nu, han trækker vejret, og han kan altså dø. Men hans ånd er stadig jordlig; han bærer dens kræfter i det magiske totem, som aldrig forlader ham. Og den skønne dag, hvor han igen bliver til støv, vil jorden byde ham velkommen som en fortabt søn."
	"npc_dota_hero_sand_king_bio"		"Sandene i Scintillant Waste er i live og sansende — hele den enorme ørken snakker til sig selv; tænker tanker, som kun sådan en vidtstrakthed kan fatte. Men når dens behov må finde en måde at kommunikere med dem, som er af begrænset omfang, fylder den et værn af magisk rustning, lavet af den dygtige Djinn fra Qaldin, med frigjorte fragmenter af sig selv. Denne fundamentale identitet kalder sig selv for Crixalis, hvilket betyder 'Sandets sjæl', men andre kender den bedre som Sand King. Sand King antager et stort spindeldyrs form. Formen er inspireret af Scintillant Wastes små men allestedsnærværende beboere; og dette er et sandt udadgående udtryk for hans glubske natur. Vogter, kriger, ambassadør — Sand King er alle disse ting; uadskillelig fra den endeløse ørken, som gav ham livet."
	"npc_dota_hero_nevermore_bio"		"Det siges at Nevermore, Shadow Fiend, har en poets sjæl, og faktisk... har han tusinder af dem. Igennem årene har han gjort krav på sjælene fra poeter, præster, kejsere, tiggere, slaver, filosofer, kriminelle og (naturligvis) helte; ingen form for sjæl undslipper ham. Hvad han gør med dem vides ikke. Ingen har nogensinde kigget ned i Afgrunden, hvorfra Nevermore rækker ud som en ål blandt astrale sten. Fortærer han dem én efter én? Monterer han dem langs hallerne i et sælsomt tempel, eller sylter han sjælene i en nekromantisk saltvandsopløsning? Er han blot en dukke, ført gennem dimensionskløften af en dæmonisk dukkefører? Sådan er hans ondskab - så intens er hans mørke aura - at intet rationelt sind kan trænge igennem. Der er selvfølgelig én helt sikker måde at finde ud af det på, hvis du virkelig gerne vil vide hvor de stjålne stjæle ender: Tilføj din sjæl til hans samling. Eller vent blot på Nevermore."
	"npc_dota_hero_sven_bio"		"Sven er den uægte søn af en Vagtsom Ridder, født af en Pallid Meranth, opfostret i Shadeshore-ruinerne. Hans far blev henrettet for at bryde det Vagtsomme Kodeks, og hans mor blev skyet på grund af sin vilde race. Sven er derfor blevet overbevist om, at orden ikke findes i nogen social orden, men kun i ham selv. Efter at have set til sin mor under en langsom død, tilbød han sig selv som novice til de Vagtsomme Riddere uden nogensinde at afsløre sin identitet. I tretten år studerede han i sin fars skole, hvor han mestrede de strenge regler, som erklærede hans eksistens en vederstyggelighed. Men på dagen, som skulle have afholdt hans edsaflæggelse, snuppede han den Udstødte Klinge, knuste den Hellige Hjelm og brændte Kodekset i den Vagtsomme Helligflamme. Han marcherede fra det Vagtsomme Borgtårn - for altid alene - følgende sine egne private regler til den sidste strenge rune. Stadig en ridder, ja... men en uregerlig ridder."
	"npc_dota_hero_phantom_assassin_bio"		"Gennem en spådomsproces udvælger slørsøstrene, en orden der betragter snigmord som en hellig del af den naturlige orden, bestemte børn til opfostring blandt dem. De tilslørede søstre identificerer mål ved hjælp af meditation og et orakels ytringer. De accepterer ingen kontrakter og lader aldrig til at forfølge bestemte mål af politiske eller beregnende årsager. Deres drab stemmer ikke overens med nogen kendt dagsorden og kan virke fuldstændigt tilfældig: En person i besiddelse af enorme kræfter er ikke mere oplagt som mål end en bonde eller en brøndgraver. Hvad end indholdet af drabenes mønster måtte være, kender de kun selv til det. De behandler deres ofre som ofringer, og døden så nært ved er en stor ære. Enhver Phantom Assassin kan tage en andens plads, da de ikke er opfostret med nogen identitet foruden ordenens; antallet af dem kendes ikke. Måske er der mange, måske er der få. Ingen ved, hvad der ligger bag Phantom-sløret. Men det vides dog, at netop denne Phantom Assassin, en gang i mellem, når ingen er tæt nok på til at kunne høre det, ophidser sit slør med den forbudte hvisken af sit eget navn: Mortred."
	"npc_dota_hero_skeleton_king_bio"		"I utallige år byggede King Ostarion sit kongerige fra resterne af sine fjender. Det var en neurotisk persons ærinde, der blev gjort for at passere de lange uendeligheder i et monarki, der virkede til aldrig at have en ende. Han troede på, at så længde han byggede på tårnene i sit palads, kunne han ikke dø. Men i sidste ende fandt han ud af, at han havde været vildledt... At selv knogle kunne forsvinde. Dybt mistroisk over for kød, søgte han en mere permanent måde at udbygge sit rige, og til sidste satte han sig fast på jagten af Wraith-energi, en form for ren ånd, der afgives af visse mørke sjæle ved deres død. Hvis han indgyder Wraith Essence i sig selv, tænkte han, at han kunne skabe en krop så lysende og uendelig som sit ego. På det tusindårige solhverv kendt som Wraith-Night, lagde han sig for et transformeringsritual, hvor han tvang sine forsøgspersoner til at høste nok sjæle til at drive hans ambition for udødelighed. Ingen ved hvor mange af hans mestre døde, for den eneste overlevende, der betød noget, var Wraith King, der rejste sig med solen den følgende morgen. Nu bruger han sjældent et øjeblik på sin glødende trone--men skrider i stedet ud med sit sværd trukket og kræver en troskab, der forlænger sig langt bag døden."
	"npc_dota_hero_drow_ranger_bio"		"Drow Rangers døbenavn er Traxex — et navn der passer godt til det korte, troldeagtige og temmelig afskyelige drow-folk. Men Traxex er ikke selv en drow. Hendes forældre var rejsende i en karavane, der blev angrebet af banditter, hvis larmende slagtning af uskyldige ophidsede det stille drow-folk. Da kampen var forbi, opdagede drow-folket et lille pigebarn, der gemte sig blandt de ødelagte vogne, og blev enige om, at de ikke kunne efterlade hende. Selv som barn viste Traxex sig som naturligt dygtig til kunsterne, de værdsatte: Snigen, stilhed, subtilitet. Spirituelt, hvis ikke også fysisk, kunne hun have været et forbyttet drow-barn, der nu var vendt tilbage til sit rette hjem. Men som hun voksede, tårnede hun over sine familiemedlemmer og endte med at se sig selv som hæslig. Trods alt var hendes træk glatte og symmetriske, fuldstændigt blottet for vorter og grove knurhår. Fremmedgjort fra sin adopterede stamme, trak hun sig tilbage for at leve alene i skoven. Vildfarne rejsende, der vender tilbage fra skoven, snakker sommetider om en umuligt smuk jæger, som stirrede på dem dybt inde blandt træerne og så forsvandt som en drøm, før de kunne rykke tættere på. Smidig, snigende og isnende smuk; hun bevæger sig som dis i stilheden. Den hvisken, som du hører, er hendes frosne pile, der finder sig frem til en fjendes hjerte."
	"npc_dota_hero_morphling_bio"		"I flere mørke æoner kredsede kometen. Slavebundet til en fjern sol, bundet af tyngdekraftens ubønhørlige trækken; den enorme kugle af is farede igennem mørket mellem verdener. Fremmedgjort af sin rejse. Den slog ned gennem himlen om aftenen under den ældgamle Vloy-krig og efterlod et skinnende spor hen over nattehimlen; et tegn som begge hære tolkede som et varsel. Den frosne kugle smeltede i et glimt af gloende hede; to kræfter nedenunder overfladen ved randen af en smal flod sloges med hinanden. Morphling blev født direkte ind i konflikt, nu hvor han var befriet fra sin is-stase. En enkel kraft sammensat af havets tidevand; lunefuld og utvungen. Han gik instinktivt ind i kampen ved at antage form som den første general, der vovede at sætte sine ben ud i vandet, og slog ham til døde. Da de brogede krigere stødte sammen, skiftede han fra form til form gennem kampen og opsugede øjeblikkeligt disse underlige væseners væremåder, først en infanterist, så en bueskytte, dernæst en kavalerist, indtil Morphling havde været hver eneste part, og den sidste soldat faldt. Kampens ende blev hans begyndelse."
	"npc_dota_hero_bloodseeker_bio"		"Strygwyr, Bloodseeker, er en rituelt sanktioneret jæger - De Afpillede Tvillingers hund - som er blevet sendt ned fra den tåge-afskærmede tinde på Xhancatocatl i sin søgen efter blod. De Afpillede kræver kæmpemæssige mængder blod for at holde sig mætte og beroligede, og de ville hurtigt dræne hele deres bjergimperiums befolkning, hvis ikke præsterne i de høje plateauer formildede dem. Strygwyr drager derfor ud i sin søgen efter blodbad. Den livsvigtige energi i det blod, som han måtte udgyde, flyder direkte tilbage til Tvillingerne gennem de hellige afmærkninger på hans våben og rustning. Igennem årene er han endt med at rumme energien, som i en brutal hund; i kamp er han ligeså vild som en sjakal. Under Bloodseekers maske, i suset af blodig hærdning, siges det, at man til tider kan se De Afpillede tage direkte kontrol over deres hund."
	"npc_dota_hero_axe_bio"		"Som en grynten i den Røde Tåges Hær, satte Mogul Khan sig op efter rangen \"Rød Tåge-general\". I kamp efter kamp beviste han sit værd ved blodige handlinger. Hans stigning i graderne blev understøttet af, at han aldrig tøvede med at halshugge en overordnet. Gennem det syv år lange felttog i de tusind fjeldsøer, skilte han sig ud i et glorværdigt blodbad. Hans stjernestatus var større end nogensinde, imens antallet af kammerater i hæren svandt ind. På den ultimative sejrs nat erklærede Axe sig selv for Rød Tåge-general, og tog den ultimative titel på sig: \"Axe\". Men hans antal af tropper var nu nul. Selvfølgelig var der mange, der havde faldet i kamp, men et betragteligt antal havde også faldet til Axes klinge. Det er klart, at de fleste soldater nu skyer hans lederskab. Men Axe er revnende ligeglad; han ved nemlig, at en enmandshær klart er bedst."
	"npc_dota_hero_phantom_lancer_bio"		"Den fjerntliggende landsby Pole havde ingen ide om, at kampe rasede i kongerigets hjerte. For dem var det stille liv som spydfiskere og et måltid for familien, alt hvad deres hjerter kunne begære. Dog kom krigen alligevel til dem. Den ydmyge lansener Azwraith sluttede sig til de rørige værnepligtige og svor at bringe fred til kongeriget, for folkets skyld. Side om side med sine medmennesker, i fortroppen af det sidste angreb på skrækmagusen Vorn, betalte hans venner den ultimative pris. Da den angribende trop kæmpede sig mod borgen var Azwraith, som den eneste overlevende, i stand til at infiltrere tårnet. Fokuseret og rasende over nedslagtningen af sine brødre, besejrede Azwraith hver eneste af troldmændenes dødelige fælder og fremtryllede vagter. I løbet af kort tid nåede den simple fisker til Vorn's allerhelligste kammer. De kæmpede gennem natten, spyd mod stav, mens kaosset forsatte forneden og med et øredøvende skrig gennemborede Azwraith sin modstander. Men troldmanden forsvandt ikke blot; han eksploderede i utallige glassplinter af lys, der alle gennemhullede sin morder med stor kraft. Da støvet lagde sig og kampens hede klarede op, fandt Azwraith sig stående blandt en skare af hans medmennesker. Alle så de ud til at være klædt som ham, alle holdt det samme våben som ham og han kunne mærke, at de alle tænkte som ham. Da han fornemmede sine allierede komme, viljede han sine fantomer til at gemme dem selv og en efter en begyndte de at forsvinde til ingenting. Da soldaterne ankom til kammeret, fandt de krigeren, der havde besejret troldmanden. Da de nærmede sig deres sejrherre, forsvandt lanseneren. Den spydmand, der havde stået foran dem, var intet mere end endnu et fantom."
	"npc_dota_hero_razor_bio"		"Blandt de symbolske kræfter, som befolker Underlandskabet, er Razor, Lyngenfærdet, en af de mest frygtede. Med sin lynpisk patruljerer han i den Snævre Labyrint; det farlige netværk af passager, hvori de afdødes sjæle sorteres efter deres egen medfødte intelligens, snedighed og vedholdenhed. Glidende omkring ovenover labyrinten kigger Razor ned på de desorienterede sjæle og nedfælder smæld af skoldende elektricitet, som både straffer og sætter skub i sjælene, som er i gang med at vælge deres egne skæbner. Ved pisken skynder de sig hen imod de oplyste udgange eller evigt mørke huller. Razor er den uendelige legemliggørelse af en dominerende kraft; abstrakt og næsten klinisk i sin magtudfoldelse. Han bærer dog en hovmodig mine, hvilket antyder, at han finder en sardonisk tilfredsstillelse i sit arbejde."
	"npc_dota_hero_storm_spirit_bio"		"Storm Spirit er i sandhed en naturkraft — den vilde kraft bestående af vind og vejr smeltet sammen til en menneskelig form. Og en højrøstet, jovial og ukuelig form er det i sandhed! Lige så munter som en yndlingsonkel; han sprøjter knitrende energi ind i en hvilken som helst situation. Men det har ikke altid været sådan, og i hans skabelse forekom der også tragedie. For generationer siden i sletterne ude bagved de Hylende Bjerge lå et godt folk hen i hungersnød og tørke. En simpel elementomformer, kaldet Thunderkeg, anvendte en forbudt besværgelse til at hidkalde stormens ånd for at bede om regn. I sit raseri over denne dødeliges antagelse lagde Stormsønnen, kendt som Raijin, sletten øde; skyllet fuldstændig bar med vinde og oversvømmelser. Thunderkeg kunne ikke hamle op med Stormsønnen — i hvert fald ikke før han kastede en selvmorderisk besværgelse, som smedede deres skæbner sammen til én: han fangede Stormsønnen i sin egen krops bur. De er nu fanget afhængigt af hinanden; Thunderkegs grænseløse, gode humør, smeltet sammen med Raijins forrykte energi, danner den joviale Raijin Thunderkeg — en Stormsøn som betræder verden i sin fysiske form."
	"npc_dota_hero_crystal_maiden_bio"		"Født i et tempereret område og opvokset med sin brændende storesøster, Lina, opdagede Rylai, Crystal Maiden, hurtigt sin indædte, naturlige beslægtethed med is, som skabtes for at ulejlige alle omkring hende. Kildespring og bjergfloder forfrøs på et øjeblik, hvis hun stoppede op for at hvile i nærheden; modnende afgrøder led under frostskader, og modne frugtplantager blev forvandlet til is-labyrinter og styrtede sammen - fordærvede. Alt imens deres rasende forældre sendte Lina af sted til ækvator, blev Rylai forvist til de kolde nordlige områder i Icewrack. Her tog en is-troldmand, som havde udhulet en eneboerhytte til sig selv på Blueheart-gletsjerens top, hende til sig. Efter længere tid i lære erklærede troldmanden hende rede til egenhåndspraktisering og lod hende overtage hans position, hvorpå han steg ned i gletsjeren for at gå i hi i tusind år. Hendes mestren af de frosne kunstarter er kun blevet skærpet siden da, og i dag er der ingen med færdigheder som hende."
	"npc_dota_hero_kunkka_bio"		"Som admiral af den mægtige Claddish-flåde blev Kunkka betroet med beskyttelsen af sit hjemlands øer, da Cataract-dæmoner udførte et koordineret udgreb efter menneskets land. Efter flere år, bestående af små togter og mere og mere dristige og overvældende angreb, sendte dæmon-flåden alle sine kødædende skibe mod den Rystende Ø. I desperation udførte Cladds selvmordsmagikere deres ultimative ritual, hvorved de hidkaldte en skare af forfædreånder, som skulle beskytte flåden. Imod dæmonerne var dette knap nok tilstrækkeligt til at vende kamplykken. Imens Kunkka så til at dæmonerne sank hans skibe, ét efter ét, havde han fornøjelsen af at nedslide deres flåde med sin forfædre-magi. Men ved kampens højdepunkt må der have været noget i slaget mellem dæmoner, mænd og atavistiske ånde, som ophidste en fjerde kraft, som havde slumret i dybderne. Bølgerne steg op i tårnhøje stråler omkring de få tilbageværende skibe, og den tentaklede Maelrawn kom til syne midt i striden. Hans slyngtråde spandt sig omkring skibene og trak dæmoniske og menneskelige fartøjer sammen, hvilket piskede vand og vind op i et voldsomt kaos. Hvad der skete midt i stormens tumult, er der ingen, der kan svare på. Cataracten bruser ud i tomrummet — forladt af sine tidligere beboere. Kunkka er nu admiral på ét skib alene. Et spøgelsesagtigt rig, som ustandseligt genspiller de sidste sekunder af sin ødelæggelse. Hvorvidt han døde ved forliset er ikke til at sige. Selv ikke Tidehunter, som hidkaldte Maelrawn, ved det med sikkerhed."
	"npc_dota_hero_warlock_bio"		"Demnok Lannik var som hovedkurator og chef for opkøbsafdelingen i de Mystiske Arkiver på Ultimyr-akadamiet rastløs i sin jagt efter mistede, sjældne og forbudte værker. Intet forbandet tempel var ildevarslende nok - ingen hulesti for farlig - til, at frygten for hans egen overlevelse kunne overtale ham til ikke at fortsætte, hvis rygtet havde det, at en pjece urgammel overlevering måske havde overlevet nede i dybderne. Men hans efterforskninger udløste vrede hos beskyttende enheder så ofte, at han endelig fandt det nødvendigt at mestre magiens kunstarter. Han forpligtede sig selv til at lære trolddom med samme gennemførte tvangsmæssighed, som kendetegnede hans søgen efter inkunabler, og han blev deraf den mest magtfulde akademi-Warlock i løbet af mindre tid, end de fleste udøvere krævede for, at man kunne gennemføre et studentarbejde-forløb. Som en slags senere indskydelse udskar han en stav af frygttræ og fremmanede en ånd fra de Ydre Helveder, som holdes i fangenskab indeni staven. Og i sin foregriben på den dag, hvor han vil have genvundet hver eneste sidste, tabte tryllebog, har han påbegyndt skriverierne på sin egen Sorte Tryllebog. Den vil uden tvivl være lærerig."
	"npc_dota_hero_zuus_bio"		"Himlens herre, gudernes fader; Zeus behandler alle helte, som om de er hans uregerlige, rebelske børn. Efter at være blevet fanget adskillige gange midt i stævnemøder med utallige dødelige kvinder, gav hans guddommelige kone ham endelig et ultimatum: 'Hvis du elsker de dødelige så meget, kan du selv blive én af dem. Hvis du kan vise dig tro, så vend tilbage til mig som min udødelige ægtemand. Ellers kan du tage at dø blandt dine medskabninger.' Zeus fandt hendes logik (og magi) ubestridelig, og gik med på hendes idé. Han har sidenhen vist sig fra sin bedste side, da han foretrækker udødelighed noget mere end dødelige. Men for at vise sig værdig over for sin evige hustru, må han fortsat opnå sejr på slagmarken."
	"npc_dota_hero_tiny_bio"		"Eftersom Tiny blev til som en bunke sten, er hans oprindelse et mysterie, som han stadig spekulerer over. Han er en sten-gigant nu, men hvad plejede han at være? En splint brækket af en golems hæl? Et skår fejet fra en gargoil-skulptørs værksted? Et fragment af Garthors orakelske åsyn? En dyb nysgerrighed får ham til utrætteligt at rejse verden rundt, søgende efter sin oprindelse, sin herkomst, sit folk. Som han rejser, øges hans vægt og størrelse; kræfterne, der ellers tærer på mindre sten, får Tiny til at vokse sig større og større."
	"npc_dota_hero_puck_bio"		"Puck virker ved første øjekast gavtyveagtig med en barnlig væremåde, men dette karaktertræk ligger til dække for en fremmed personlighed. Faerie-drager lever i evigheder, og Puck, som er en sådan drage, tilbringer utallige årtusinder i deres ungdommelige form. Alt imens det teknisk set er sandt, at Puck er ungdommelig, vil den fortsat være dette, når nutidens storbyer er blevet slidt ned til støv. Dens motiver er derfor uudgrundelige, og det, der lader til at være leg, kan rent faktisk skjule et mørkere formål. Dens endeløse eftergivenhed over for spilopper er den sande indikator af Pucks sande natur."
	"npc_dota_hero_dazzle_bio"		"Hver unge messetjener hos Dezun-ordenen skal gennemføre en række ritualer for at kunne blive en skyggepræst. Det sidste ritual, skyggeritualet, er en sindsoprivende spirituel rejse igennem Nothl-riget; et uforudsigeligt domæne hvorfra ikke alle besøgende vender tilbage. Ud af dem der gør, vender nogle tilbage som gale. Andre vender tilbage med underlige anlæg. Men alle, som tager dertil, bliver ændret igennem deres erfaringer. Dazzle var den yngste nogensinde i sin stamme, der, grundet sit behov for oplysning, anmodede om det hellige ritual. I første omgang afviste ordenen ham, da de mente, at han var for ung. Men Dazzle ville ikke give sig. De ældre gav endelig efter, fordi de fornemmede noget særligt i denne stædige, unge messetjener. Dazzle hældte den hellige mikstur ned og sad ved ilden, imens resten i stammen dansede hele natten igennem. I denne overjordiske dimension, i Nothl-riget, er lyset og mørkets egenskaber omvendte. Derfor er hans funklende, helende lys - smukt i vores øjne - rent faktisk en dyster form for ondskab; og de mørkeste gerninger udføres i et blændende skær. De ældres intuition var profetisk: Dazzle vendte tilbage til sit folk som en skyggepræst, som ingen har set magen til før, med kræfterne til at hele såvel som at ødelægge. I dag bruger han sin begavelse til at maje sine fjender ned og til at lappe sine venner."
	"npc_dota_hero_rattletrap_bio"		"Rattletrap nedstammer fra den samme vidtstrækkende slægt som Sniper og Tinker, og som mange af det Kløgtige Folk, har han udlignet sin korte statur gennem maskineri og kløgt. Som sønnen af en klokkemager var Rattletrap en lærling i faget gennem mange år før krigen red ned ad bjærget og ryddede sletterne fra sådanne uskyldige fritider. \"Dit nye fag er kamp\", sagde hans døende fader, mens deres forfædres landsby lå i rygende ruiner. Det er en dårlig kræmmer, der skyder skylden på sit værktøj, og Rattletrap var aldrig til undskyldninger. Efter at have begravet sin fader blandt landsbyens ruiner, satte han sig til at transformere sig selv til det største krigsværktøj, verden nogensinde havde set. Han svor aldrig at lade sig blive fanget uforberedt og i stedet bruge sine talenter til at sammensætte en dragt af urværksdreven rustning for at få de andre landes riddere til at ligne tindåser til sammenligning. Nu er Rattletrap ét med sine apparater, en lille, men dødsensfarlig kriger, hvis evner til baghold og ødelæggelse har steget til nærmest automatiserede effektivitetsniveauer. En dødens fagmand, hans mekaniseringer gør det kort med de uforsigtige og varsler en ny tid i krigsførelse. Hvad er klokken? Den er Clockwerk-tid!"
	"npc_dota_hero_lich_bio"		"I levende live havde frost-troldmanden Ethreain (endnu ikke Lich) brugt truslen om destruktiv is, som kunne slavebinde hele kongeriger. Hans ofre, som blev hjulpet af nogle få desperate magikere, blev til sidst dristige nok til, at udføre et bagholdsangreb på ham. Armeret med nok fortryllet reb til at holde ham bundet for evigt, bandt de frost-troldmanden til ubøjelige vægte og smed ham i en pøl, som man formodede var bundløs. Det var den ikke. Han faldt kun i et årstid eller deromkring før et udhæng snuppede ham. Der hvilede han: Død men ikke forrådnende. Dette gjorde han, lige indtil geomanten Anhil ville have legenden om den formentlig bundløse sorte pøl bekræftet. Anhils lodline blev bundet ind i rebene, som bandt den druknede magiker, og han halede altså en uventet præmie op. Anhil tænkte, at ved at vække den døde til live igen, kunne han udspørge Lich om pølens egenskaber. Anhil fjernede indbindingerne og påbegyndte en simpel genoplivnings-rite. Selv efterkommerne af Ethreains fjender var for længst glemt af tiden, så der var ikke nogen til at advare Anhil om hans ubetænksomhed. Men han lærte fejlen af sin bedømmelse næsten med det samme, da Lich smed lænkerne og opslugte ham."
	"npc_dota_hero_tidehunter_bio"		"Tidehunter, kendt som Leviathan, var engang mester af de Sunkne Øer, men hans motiver er lige så mystiske som hans eget folks motiver. Vi kender alle til vigtigheden af Tørlændernes skibsruter; hvordan imperier kan opstå og forsvinde afhængigt af, hvem der kontrollerer det åbne hav. Langt mindre vides om undervandsruterne, og hvordan de stridende stammer af Meranthic Diaspora har skabt beboelse igennem endeløse undersøiske sammenstød. I de skrøbelige traktater mellem Mer og Mennesket kan vi ane omfanget af de druknede imperier, men deres politik forekommer kompleks og uklar. Det lader til, at Leviathan blev træt af sådanne ubetydelige stridigheder og begav sig ud på egen hånd — udelukkende loyal over for sin dybhavsgud: Maelrawn, Den Tentakulære. Han spankulerer nu rundt på grundene ledende efter mænd eller meranther, som forvilder sig ind på hans vej, og dette med en særlig afsky over for Admiral Kunkka, som har været hans nemesis længe af årsager, som er gået tabt i havets dybeste afgrunde."
	"npc_dota_hero_shadow_shaman_bio"		"Rhasta blev født i de Blødende Bakker. Han var blot et hungrende, ungt væsen, da han blev samlet op af en rejsende fupmager. For to kobbernåle ville den gamle fupmager fortælle om éns fremtid. For tre ville han kastrere éns gris, for fem ville han omskære éns sønner. For et godt måltid ville han iføre sig sin åndemanerdragt, læse højt af sin ældgamle bog og pålægge éns fjender en forbandelse. Hans underlige, nye, unge væsen - halvt bakke-trold, halvt...noget andet - arbejdede som assistent og bidrog med et eksotisk præg til fupmagerens forretning. Altid ét skridt foran snydte kunder, en by foran forfølgende fjendtlighed; de to vandrede gennem de forbandede lande, indtil fupmageren en dag indså, at det unge væsen faktisk kunne udføre de ting, som han kun lod som om, han kunne. Hans ward havde et talent — et talent som kunder værdsatte. Og således blev det unge væsen, Rhasta, smidt ud foran publikum, og handelsnavnet Shadow Shaman blev født. De to fortsatte fra by til by for at fremmane penge, alt imens Shadow Shamans omdømme blev større. Med tiden indhentede deres løgnagtige fortid dem, og de blev overmandet af en flok ex-klienter, der tidligere var blevet svindlet. Fupmageren blev slået ihjel, og for første gang brugte Rhasta sine evner til mørke handlinger. Angriberne blev nedslagtet. Han begravede sin elskede herre og bruger nu sine kræfter til at destruere hvem end, der vil gøre ham fortræd."
	"npc_dota_hero_riki_bio"		"Riki blev født som det mellemste barn i det store Tahlin-dynasti. Med en ældre bror, der var plejet til tronen, og en yngre bror, der blev forkælet og holdt på, virkede Riki, den mellemste søn, som født til usynlighedens kunster. Det var en kunstart, som han dyrkede, og en kunstart, som i sidste ende reddede hans liv den nat, hvor hans folk blev forrådt og hans familie slagtet. Ud af hele den royale linje undslap kun han; lille og adræt, fordringsløs, med røg som dække. Han skar sig ud igennem den royale grund ved at udnytte overraskelsens fordele. På stille vis flængede han halsene på den ene kriger efter den anden. Riki er nu fritaget fra sine royale forpligtelser og bruger i stedet sine talenter til en ny form for hverv: Snigmord. Han gør sine fjender tavse og skærper sine færdigheder i håbet om, at han en dag vil tage hævn over dem, som dræbte hans familie og berøvede ham sin fødselsret."
	"npc_dota_hero_enigma_bio"		"Intet vides om Enigmas fortid. Der findes kun historier og legender, hvoraf de fleste er af tvivlsom oprindelse, som er videregivet over mange år. Enigma er virkelig et mysterie, og for ham er den sande biografi en beskrivelse: Han er en universel kraft — en verdensfortærer. Han er et tomhedens væsen; til tider legemlig, andre gange overjordisk. Et udyr mellem planerne. Der findes historier, som fortæller, at han en gang var en fremtrædende alkymist, som prøvede at låse op for universets hemmeligheder og blev forbandet for sit hovmod. Andre legender siger, at han er et ældgammelt væsen formet af underlig tyngdekraft; personificeret afgrund, en forvrænget stemme dannet af det oprindelige mørke fra før det første lys i universet. Og der findes endnu ældre legender, som siger, at han er den første stjerne, der kollapsede; et sort hul, som er blevet kompliceret og sansende. Hans motiver er uerkendelige, hans kræfter ubarmhjertige — en ødelæggelsens kraft sluppet løs på selve eksistensen."
	"npc_dota_hero_tinker_bio"		"Tinker, også kendt som Boush, tilhører en meget lille race, som er kendt for sin intelligens, sin snedighed og sit vanskelige forhold til magi. Det er en stolthedssag, at de kun vil overleve med deres kløgt og kun bruge naturens kræfter, som kan udvindes gennem rationel metodik. Boush kan bekræfte, at selv denne undladelse har ført til mange problemer. Boush, Tinker, var engang hovedefterforskeren i naturens love og ledte en enorm intellektuel efterforskning ud i naturens anvendelse; han oprettede et underjordisk laboratorium i de berygtede, tåge-indhyllede sletter i det Violette Plateau. De hånede magikere ved den fare, som de udsatte verden for, da Boush og hans Tinker-kompagnoner overlegent vred en portal til et fuldstændig ubegribeligt rige op — her indledte de deres eget mareridt. En sort tåge steg op fra det huleagtige indre i det Violette Plateau. Denne tåge henlagde området i et permanent mørke, hvorfra lyden af rædsel konstant strømmer ud. Boush undslap med sin kløgt og de tingester, som han havde på sig — den eneste Tinker der overlevede Violet Plateau-hændelsen."
	"npc_dota_hero_sniper_bio"		"Kardel Sharpeye blev født i de dybe Knollen-bjerge, hvor det Kløgtige Folk siden tidernes morgen har overlevet ved at jage underlige, klippe-dvælende stejlplageånder over deres by ved at skyde dem på afstand og samle deres kadaver op der, hvor de faldt. Sharpeye var blandt de bedste af disse underlige bjergivrige, hvis projektilvåben blot er endnu et stykke tilbehør, og for hvem det at skyde er lige så naturligt som at røre.
På sin indkaldelsesdag, da han skulle vinde fuld anseelse i byen, tog Sharpeye den ældgamle test: et enkelt skud fra dalbunden for at bringe et vilddyr ned oppe fra klipperne. At ramme ved siden af medførte vanære. Med hele byen seende overvågent til lagde Sharpeye an og skød. En stejlplageånd faldt; publikummet jublede. Men da kadaveret blev hentet, blev byen stille, for de ældre i byen havde opdaget, at kuglen havde gennemboret væsenets glitrende centrale øje, og derefter faldet ned for at blive holdt på plads af væsenets tænder i dets underkæber. Dette ildevarslende tegn var den bogstavelige åbenbaring af en mørk profeti, som forudsagde både storhed og eksil for geværmanden, der udførte et sådant skud. Sharpeye, Sniper, blev på denne måde, grundet sine egne færdigheder, fordømt til at skilles med sit folk — og er uvelkommen blandt dem, indtil han har opfyldt resten af profetien ved at opnå legendarisk statur på en slagmark."
	"npc_dota_hero_necrolyte_bio"		"Under en stor epidemi blev en obskur munk med mørke tendenser, munken Rotund'jere, forfremmet til kardinal grundet døden, som hastigt ramte alle hans overordnede. Alt imens andre medlemmer af ordenen drog ud for at hjælpe de syge, isolerede den nyfastsatte kardinal sig selv i Rumusque-katedralen og havde travlt med at planlægge sin overtagelse af døende adeliges ejendom; han lovede dem spirituelle belønninger, hvis de overlod deres jordlige domæner. Da pesten efterhånden blot holdt sig til nogle hårdnakkede få, faldt hans opførsel under den større ordens opmærksomhed. Ordenen fandt ham skyldig i kætteri og idømte ham tjeneste i epidemi-afsnittet — fortryllet med besværgelser der ville sikre ham en langsom og langvarig dårligdom. Men de havde ikke regnet med hans naturlige immunitet. Rotund'jere tog dårligdommen til sig men i stedet for at dø af den, styrkede den hans kræfter. Styrken forvandlede ham til en sand pest-magiker — en Pestilensens Pave. Han erklærede sig selv Necrophos og vandrer i dag verden rundt og spreder pesten, hvor end han går, og vokser i forfærdelig styrke for hver by, hans fordærvelige tilstedeværelse tilintetgør."
	"npc_dota_hero_slardar_bio"		"Slardar er en Slithereen, en af De Dybe, vogter af et vidtstrakt netværk af de sunkne byer og de ældgamle rigdomme, der ligger begravet i dem. I den lysforladte golf i det dybeste oceans afgrund patruljerer Slithereen-garden de hemmelige skatkamre, altid vagtsom over for undersøiske tyve sendt ned i dybet af begærlige tørlandstroldmænd. bliver tiltrukket af dens venlige skær for aldrig, at vende tilbage igen. Han er yderst loyal, og hans ordknappe væremåde gemmer på stor kendskab til havets allerhemmeligste steder. Han stiger op til de hule trods den smerte, som lyset forvolder ham, for at udføre rekognoscering. Han udfører rekognoscering for at sikre, at der ikke er nogen, som rotter sig sammen mod dybet, og til tider, for at udføre en ustoppelig jagt efter de få, for hvem det lykkes at stjæle en genstand fra Det Sunkne Skatkammer. Da han har tilbragt hele sit liv under stort tryk, under den kolossale vægt fra havet, er Slardar, Slithereen-garden, et væsen med mægtige kræfter."
	"npc_dota_hero_beastmaster_bio"		"Karroch blev født som et stabelbarn. Hans mor døde i barselsseng; hans far, en beslagsmed for den Sidste Konge af Slom, blev trampet til døde, da han var fem. Følgeligt var Karroch forpligtet til kongens menageri ved kontrakt. Her voksede han op blandt alle bæsterne på den royale gårdsplads: løver, aber, fæl-hjorte, og knapt så velkendte ting — ting som knapt tænkes eksisterende. Da knøsen var syv, medbragte en opdagelsesrejsende et bæst ulig noget, man nogensinde havde set. Bæstet blev slæbt til kongen i lænker og begyndte at tale, men dets mund bevægede sig ikke. Dets ord: et nødråb om frihed. Kongen grinte blot og beordrede bæstet at optræde for hans underholdnings skyld; det nægtede, og kongen slog det med det Gale Scepter og beordrede, at det skulle slæbes til stablen. I de følgende måneder smuglede drengen Karroch mad og medicinske miksturer ind til det sårede væsen, men han formåede kun at sænke dets svækkelse. Tavst snakkede bæstet til drengen, og deres bånd styrkedes, indtil drengen opdagede, at han kunne udgøre sin del af samtalen. Han kunne nu, rent faktisk, snakke til alle væsenerne i kongens menageri. Den nat, hvor bæstet døde, ramtes drengen af et raserianfald. Han ophidsede alle dyrene på gårdspladsen til at gøre oprør, og han åbnede deres bure for, at lade dem gå amok på paladsets egn. Den Sidste Konge blev medtaget under ødelæggelserne. Under kaosset bukkede en prægtig kronhjort for drengen, som havde befriet den; og med Beastmaster overskrævs på sig hoppede den over standens høje mure og undslap. Som en mand har Karroch, Beastmaster, ikke mistet evnen til at snakke med vilde dyr. Han er blevet til en kriger, en kriger af naturens råhed."
	"npc_dota_hero_venomancer_bio"		"I Syre-junglen på Jidi-øen løber der gift i årerne, og gift bobler i maverne på hvert eneste væsen, som vimser, klatrer eller suser mellem fluorescerende slyngplanter, der drypper med ætsende plantesaft. Og dog, selv i dette giftige menageri, er Venomancer anerkendt som en af de mest giftige. For år siden krydsede en urtekyndig, ved navn Lesale, Fradj-bugten i en optimistjolle, ledende efter kraftige essenser, som måske kunne blive presset ud af bark og rødder. Men Lesale fandt i stedet et mareridt af en transformation. Ti kilometer inde i Jidis jungle opdagede Lesale en reptil kamufleret som en hæfteplante, som stak ham, da han ved en fejl plukkede den. I desperation brugte han sin delvise kendskab til junglens urte-udbytte. Han blandede giften fra den (hurtigt kvalte) reptil med nektaren fra en armeret orkidé for at fremstille en modgift. I det korte øjeblik før en sort lammelse gjorde fuldstændig krav på ham, injicerede han sig selv med en torn fra en orkidé og gik øjeblikkeligt i koma. Sytten år senere rørte noget på sig der, hvor han var faldet om. Det kastede de mange års akkumulering af muldjord af sig; Venomancer rejste sig. Den urtekyndige Lesale, ej mere — nu var han den dødbringende Lesale. Hans sind var alt andet end slettet, og hans hud var blevet fortæret og erstattet af et nyt slags materiale — et der støber giften fra reptilen sammen med orkidéens giftige hinde. Jidis syre-jungler kendte nu en ny herre. En herre som selv de mest brutale rovdyr snart lærte at lade råde over sine liv. Den makabre ø viste sig at være for begrænsende, og en menneskelig hunger, som lå dybt i Venomancers hjerte, ledte Lesale ud i sin søgen efter nye gifte — og nye liv at tage."
	"npc_dota_hero_faceless_void_bio"		"Darkterror, Faceless Void, er på visit fra Claszureme — et rige uden for tidens rammer. Det forbliver et mysterium, hvorfor denne skabning fra en anden dimension mener, at kampen om Nemesis-stenene er værd at træde ind i vores fysiske plan for, men en forstyrrelse af kraftbalancen i denne verden har åbenbart eftervirkninger i nærtliggende dimensioner. Tid betyder intet for Darkterror — den er blot en forhindring for hans fjender og en støtte til hans allierede. Hans langsyn på kosmos har givet ham en fjern, frakoblet karakter, men i kamp er han dog i særdeleshed i stand til at gøre det personligt."
	"npc_dota_hero_death_prophet_bio"		"Krobelus var en Dødens Profet — hvilket blot er én måde, hvorpå man kan sige, at hun spåede for de mest velhavende af dem, som ønskede at se ud over sløret. Men efter flere år, hvor hun forhørte sig på andres vegne, begyndte hun at lede efter spor angående sin egen skæbne. Da døden nægtede at afsløre sine hemmeligheder, forsøgte hun at købe dem med sit eget liv. Men den ultimative pris viste sig at være utilstrækkelig. Døden smed hende tilbage igen og igen for altid at holde på sine dybeste mysterier. Hendes jalousi voksede. Andre kunne dø i al evighed — hvorfor kunne hun så ikke? Hvorfor skulle hun alene kastes tilbage på livets breder med sådan en trættende regelmæssighed? Hvorfor var hun ikke det, som alle andre levende væsener tog for givet, værdig? Hun havde ikke tænkt sig at miste modet. Hver gang, hun vendte tilbage fra graven, bragte hun en smule død med sig tilbage. Ånder fulgte hende som fragmenter fra hendes knuste sjæl; hendes blod blev tyndt og ektoplasmisk; tusmørkets trakterende væsener bragte hende til deres slægt... Hun gav en lille smule af sit liv ved hver bortgang, og det begyndte at virke som om, at enden for hende var nær. Hendes begejstring for døden var blevet forstærket; hun havde ingen andre klienter end sig selv. Krobelus kastede sig ivrigt endnu oftere ud over dødens afgrund for at fuldbyrde den eneste profeti, der undveg hende: En skønne dag skal Death Prophet aldrig vende tilbage fra døden igen."
	"npc_dota_hero_pugna_bio"		"I riget, hvor Pugna blev født, tæt på de underjordiske rigers lufthuller stod et lamakloster, som var viet til Glemslens kunstart, og drog sine kræfter til sig fra de underjordiske energier. Tempelkompleksets stormester havde ladet sig selv forsvinde i Glemslen adskillige år forinden, hvilket havde ladet akademiet stå hen uden en leder i al den tid. I det øjeblik, hvor mesteren døde, påbegyndte templets regenter spådomsriter for at identificere deres mesters reinkarnation, og pludselig viste alle tegnene mod det umiddelbare nabolag. Adskillige byer sad på hug i templets skygge; deres stræder og torve var fulde af vrælende børns latter. Pugna var blot tretten måneder gammel og blot en kandidat blandt de mange lokale unger, og på den fastsatte dag blev han fremvist ved templet sammen med to andre lovende rollinger. Lamaerne stillede et virvar af brugte relikvier frem til børnene — den tidligere stormesters højt værdsatte ejendele. En dreng rakte ud efter en porfyr-tryllestav, som havde tilhørt lamaen... og stak den i sine næsebor. En troldelignende pige fandt en amulet, som også havde tilhørt lamaerne, og slugte den med det samme. Pugna betragtede køligt de to andre, grinte muntert og beskød dem med stænk af smaragd-flammer. De to blev reduceret til aske på et øjeblik. Så snuppede han tryllestaven og amuletten og sagde: \"Mine!\" Regenterne hejste den strålende Pugna op på deres skuldre, iklædte ham deres stormesters klæder og skyndte ham op på tronen, før hans humør kunne ændre sig. I løbet af fem år var templet selv blot endnu en bunke aske — dette morede Pugna grænseløst."
	"npc_dota_hero_templar_assassin_bio"		"Lanaya, Tempelsnigmorderen, fandt sit kald gennem en sti af nysgerrige undersøgelser. Besat af en videnskabelig dragning, brugte hun sine tidlige år på omhyggelige studier af naturens love - stirrede i bøger om magi og alkemi, genskabte eksperimenter fra forkullede rester af de Violette Arkiver og lærte observationer fra de Kløgtige journalvogterne udenad. Selv om hun i forvejen var stille og hemmelighedsfuld af natur, blev hendes færdigheder i snigen yderligere forstærket grundet vanskelighederne i at tilegne sig disse objekter. Havde hun været mere tilbageholdende, kunne hun være blevet berygtet i lavene som en videnskabsmand i tyveri. I stedet ledte hendes undersøgelser til langt mere lyssky afkroge. Idet hun dedikerede sine skjulte talenter til at låse universets hemmeligheder op, låste hun i stedet en hemmelig dør, der eksisterer i selve naturen, op: indgangen til det mest Skjulte Tempel. Efterretningerne, der ventede hende bag portalen, viste sig at forvente hende, og uanset hvilke mysterier, de afslørede i deres opdagelses øjeblik, var det ingenting i forhold til de svar de tilbød Lanaya, skulle hun fortsætte i deres tjeneste. Hun svor at beskytte mysterierne, men mere præcist slukker hun sin uendelige tørst for forståelse gennem hendes tjeneste til det Skjulte Tempel. I øjnene af hver fjende hun udsletter, afsløres endnu en smule af mysteriet."
	"npc_dota_hero_viper_bio"		"En sadistisk troldmand havde fanget og ønskede at tæmme sin ondskabsfulde, og nu, tjenende ånd. Viper var påfaldende meget glad for at være blevet befriet fra de forseglede og aldrigændrende Underjordiske Egne, hvor hans race havde levet i millionvis af år, grundet et tektonisk skred, der havde forseglet Netherdrakene i store, selvlysende huler. Viper tilbragte noget tid på at underkaste sig troldmandens fortryllelser, hvorfor han håbede på at lære, hvad han kunne, af de mørke magier, som troldmanden praktiserede. Han indså dog hurtigt, at få besværgelser var lige så dødelige som de gifte, der var hans medfødte rettighed. Netherdraken udsved en syre, som hurtigt fortærede tremmerne i hans bur, og han slap fri fra sin indespærring, spyttede syre i den gamle magikers øjne og svævede ud for at lade verden vide, at den havde fået en ny herre."
	"npc_dota_hero_luna_bio"		"Hvordan var hun blevet reduceret til dette? Engang var hun Planernes Plage, en nådesløs leder af mænd og bæster, og i stand til at indstille skræk hvor end hun gik hen. Nu var hun langt fra sit hjemland, drevet halvt gal fra sult og måneders vandren. Hendes hær var for længst død eller blevet til det, der var værre. Da hun stod på kanten af en oldgammel skov, lurede et par glødende øjne fra en ældre gren. Noget smukt og dødeligt søgte et måltid i den visnende skumring. Uden en lyd vendte den om og gik. Vrede tog overhånd. Med en rustbefængt dolk i hånden løb hun efter bæstet med vished om at kunne genvinde bare en smule af hendes fortidige ære, men hun kunne ikke fange sit mål. Tre gange omringede hun væsnet blandt sten og træer, og tre gange sprang hun på den for kun at bevidne dets falmende skygge glide længere ind i skovene. Og dog skinnede månen klart, og væsnets spor var nemt at følge. Da hun nåede til en skovlysning på toppen af en høj bakke, sad bæstets enorme katteform opmærksomt i det åbne og ventende. Da kvinden trak sin dolk frem, stod væsnet op, brølede og løb fremad. Døden havde, umiddelbart, omsider fundet frem til hende i dette mærkværdige sted. Der stod hun, rolig og rede. I et øjebliks bevægelse tog bæstet dolken fra hendes hånd, før det forsvandt ind i skoven. Stilhed. Hætteklædte figurer kom frem. I ærbødighed afslørede de, at Selemene, Månens Gudinde, havde valgt hende, vejledt hende og testet hende. Uden at vide det havde hun udholdt den Mørke Månes hellige ritualer: Nattesølvskovenes krigere."
	"npc_dota_hero_dragon_knight_bio"		"Efter flere år på sporet af en legendarisk Eldwurm fandt ridderen Davion sig selv stående over for en skuffende fjende: Den frygtede Slyrak var blevet ældgammel og skrøbelig; dens vinger forrevne, dens få tilbageværende skæl ramt af en skælforrådnelse, dens hugtænder knust til stumper og dens ildsprøjt ikke mere truende end en pakke våde tændstikker. Da ridderen Davion ikke kunne se nogen ære i dragemord, ville han vende om og lade sin gamle fjende dø i fred. Men en stemme krøb igennem hans tanker: Slyrak viskede bønfaldende at Davion måtte gøre ham æren af at kunne dø i kamp. Davion imødegik bønnen og blev belønnet ud over sine forventninger for sin barmhjertighedsgerning. Da han stak sin klinge ned i Slyraks bryst, gennemborede dragen Davions strube med en klo. I og med at deres blod blandede sig, sendte Slyrak sine kræfter ud igennem Blodruten, hvormed han gav alle sine styrker og århundreders visdom til ridderen. Dragens død forseglede deres bånd og Dragon Knight var født. Den ældgamle kraft slumrer i Davion, Drageridderen, og vågner, når han påkalder den. Eller måske er det dragen, der påkalder ridderen..."
	"npc_dota_hero_dark_seer_bio"		"Hurtig når det er påkrævet og en udspekuleret strateg; Ish'Kafel, Dark Seer, kræver ingen kantede våben for at overvinde sine fjender. Han stoler i stedet på styrken i sit kraftfulde sind. Hans talenter ligger i hans evne til at styre kampen til sin egen fordel. Han stammer fra et sted, som han kalder 'Landet bagved Væggen', og vil altid forblive en fremmed her — en kriger fra et rige bagved denne virkeligheds skygge. Dark Seer, som engang var en stor general blandt sit folk og en tapper beskytter af gudekongen Damathryx, fik sin hær udraderet af en meget større kraft i de sidste dage under De Store Grænsers Krig. Han så den visse død i øjnene og gjorde en sidste desperat handling: Han ledte de fjendtlige styrker ind i labyrinten mellem væggene. I det sidste øjeblik, lige inden tilfangetagelsen, krydsede han over og forseglede så væggene for evigt i en eksplosiv frigivelse af mørk energi. Da støvet havde lagt sig, indså han, at han havde reddet sit folk, men at han nu missede med øjnene grundet en anderledes verdens sol... Der var ingen mulighed for at vende tilbage. Nu engagerer han sig i at vise sit værd som militær strateg, og han har svoret på at bevise, at han er den største taktiker denne underlige verden nogensinde har set."
	"npc_dota_hero_clinkz_bio"		"Ved foden af de Blødende Høje strækker der sig en femtusinde kilometerlang skov, et sted, der kaldes Hoven, hvor sorte pøle samler tjære-blodet oppe fra bakkelandet, og kongemagikeren Sutherex velvilligt har magten. Clinkz var engang en edsvoren beskytter af Hoven-landene, som erhvervede sig selv et godt ry for sine færdigheder med en bue. På kongemagikerens trehundredeårsdag steg dæmonen Maraxiform op fra det sjette helvede for at erklære skoven sin egen. Som modsvar udråbte kongemagikeren en ubrydelig besværgelse: Den, der kunne besejre dæmonen, ville få et liv uden ende. Clinkz anede ikke noget om besværgelsen og gik ind i kamp for at beskytte sit land imod dæmonens flammende, voldsomme angreb. Clinkz drev Maraxiform tilbage til selve det sjette helvedes porte, og ved denne flammende tærskel brød de ud i en dødelig tvekamp. Dæmonen var frygteligt tilredt og slap et drøn af helvedesild fri, da Clinkz havde affyret sin sidste pil. Pilen ramte dæmonen lige på, da helvedesild væltede ud over landet; de mørke pøle blev lyst op, og Clinkz blev brændt levende, netop da dæmonen døde. Magikerens besværgelse trådte i kraft netop i det øjeblik, hvor bueskytten brød ud i en storbrand, og derfor blev han bevaret i dette uhellige stadie; han var nu blot et væsen sat sammen af knogler og raseri. Fanget i selve dødens gerning. Bærer af helvedes ånde på sin færd mod evigheden."
	"npc_dota_hero_enchantress_bio"		"Aiushtha lader til at være et uskyldigt, sorgløst skovvæsen, og alt imens dette bestemt er sandt, er det langt fra uddybende nok for hele hendes historie. Hun forstår ganske udmærket lidelserne i den naturlige verden. Hun har vandret langt og rejst gennem både lyse og triste skove — i alle egne og under alle årstider. Undervejs har hun fundet venner, delt nyheder, spredt latter og heling, hvor end hun gik. For i en verden hærget af krig bliver skove jævnet med jorden for at bygge skibe og belejringsmaskiner; og selv i ellers fredelige områder bliver skove ribbet til fordel for bygning af hjem og som brændstof til arne. Aiushtha hører de små væseners bønner — det fordækte folk som har brug for en grøn skygge og en skærm lavet af blade for at trives. Hun er villig til at lytte til dem, som ikke har andre lyttere. Hun bærer historier fra skoven til verden og mener, at hendes eget gode humør er en slags fortryllelse, som i sig selv kan opfylde løftet om en frodig fremtid."
	"npc_dota_hero_omniknight_bio"		"Purist Thunderwrath var en hårdtkæmpende, dybt engageret ridder, svoren til ordenen, hvori han havde vokset op som væbner for de ældre riddere med stort omdømme. Han havde brugt hele sit liv i tjeneste hos Omniscience, Den Altseende. Der foregik en hellig kamp, og han var så fastkilet til sin pligt, at han aldrig stillede spørgsmålstegn til den, så længe han havde styrken til at kæmpe og den fremsusende tapperhed, som er karakteristisk for ungdommen. Men igennem de mange års korstog — efterhånden som de ældre gik bort, og blev begravet i lusede grave langs siden af mudrede stier, efterhånden som hans båndsbrødre faldt i kamp til ukultiverede væsener, som nægtede at bøje sig i støvet for Omniscince, efterhånden som der blev ryddet ud i hans væbnerstand af bagholdsangreb og pest og dårligt vand — begyndte han at stille spørgsmålstegn ved betydningen af sine løfter; meningen bag hele korstoget. Efter dyb meditation tog han afsked med sin hær og begyndte en lang vandring tilbage til de hulefyldte klipper i Emauracus, og dér gav han præsterne af Omniscience en udfordring. Ingen ridder havde sat sig imod dem før, og de prøvede at smide ham i Ofringens dyb, men Purist skulle ikke flyttes. For idet, at han satte sig op imod dem, begyndte han at skinne med et helligt lys, og de indså, at Omniscince havde valgt at afsløre sig for ham. Den gamle hierofant førte ham på en flere uge-lang rejse ned i det dybeste kammer, det helligste af det hellige, hvor der ventede, ikke et abstrakt koncept af visdom og indsigt, ikke et udhugget levn, som ville kræve en indsprøjtning af fantasi, for at være troværdig, men Den Gamle i egen høje person. Den havde ikke blot dvælet i de sten i milliardvis af æoner; nej, Den havde skabt dem. Omniscience havde dannet det vældige mineralskjold af planeten omkring sig selv, som et forsvar imod rummets utallige terror. Den Altseende hævdede altså, at den havde skabt verden og de andre sandheder åbenbaret for Purist på den dag — ridderen havde ingen grund til at afvise historien. Måske er Omniscience en løgner dybt inde i sit fængsel af sten, og slet ikke verdens skaber alligevel, men Omniknight stillede aldrig igen spørgsmålstegn ved sin tro. Hans felttog havde endelig fået betydning. Og der kan ikke være noget spørgsmål om, at de storslåede kræfter som præger ham, og giver hans kammerater en vældig styrke i kamp, er ægte ud over nogen tvivl."
	"npc_dota_hero_huskar_bio"		"Ved enden af det hellige Nothl-riges stridigheder åbnede Huskar sine øjne for at se den fortabte skyggepræst, Dazzle, udarbejde en svær besværgelsesformular over sig. Stik imod de ældgamle ritualer i Dezun-ordenen var Huskars ånd blevet redet ud af evighedens greb, men, såvel som alle andre der udsættes for Nothl, følte han sig uigenkaldeligt forandret. Aldrig mere overladt til en dødelig krops nåde — selve hans livsblod blev en kilde til utrolige kræfter; hver dråbe spildt blev gengældt med en tidobbelt, voldsom og brændende energi. Imidlertid ophidsede denne nyfundne gave Huskar, for idet, at han blev reddet fra Nothl, havde Dazzle nægtet ham en plads hos guderne. Han var blevet nægtet sin egen hellige opofrelse. Med tiden begyndte de ældre i ordenen at søge deres indflydelse mere udbredt, og de blev enige om, at Huskar ville være et formidabelt redskab i deres fremstød. Men blot at skulle være et våben for ordenen, som nægtede ham sin umistelige ret, gjorde ham endnu mere oprevet. Da de første krigsgløder viste sig ude i horisonten, flygtede han fra sit fædrene hjem for at finde nye allierede. Han ledte nu efter en sag, der ville være frigørelsen af hans kræfter værd på lige fod med hans ellers fuldstændige opofrelse."
	"npc_dota_hero_night_stalker_bio"		"Historien siger intet om Night Stalker; der findes kun fortællinger. Der findes ældgamle beretninger, som er vævet ind i hver eneste race og kulturs overleveringer. Beretningerne fortæller om en umulig tid før sollys og dagtimer; da natten herskede på egen hånd, og verden var dækket af mørkets væsener; væsener som Balanar, Night Stalker. Det siges, at alle nattens væsener omkom ved den Første Dags daggry. Det vil sige... Alle på nær én. Ondskabens legemliggørelse, som er Night Stalker, frydes i sin egen ondsindethed. Han skabte Night Terrors, bøhmandens, oprindelige rolle; hans genfærd har været hidkaldt til at forfærde unge mennesker lige så længe, disse har eksisteret. Denne rolle nyder han, men dette er dog ikke blot tomt teater. Han skygger så sandelig de uforsigtige, de forsvarsløse; de som har forvildet sig forbi de oplyste stier, eller som har afvist advarslerne fra deres fællesskaber. Night Stalker er et levende bevis på, at ethvert barns værste mareridt... er sandt."
	"npc_dota_hero_broodmother_bio"		"I århundreder har den Sorte Spindler, Broodmother, luret i de mørke lava-rør under den ulmende caldera ved Mount Pyrotheos, hvor hun har opfostret millionvis af baby-edderkopper i sikkerhed, inden hun sender dem ud for at finde bytte i den store verden ovenfor. I de seneste år har Grådighedens Vesir, Ptholopthales, sat sin ziggurat af magnetjernsten på skråningen af den døde vulkan velvidende om, at hvem end der søgte hans magnetiske rigdom måtte overleve de edderkoppeinficerede passager. Efter årtusinde med moderlig fred følte den Sorte Spindler sig pludselig omringet af en jævn piblen af lommetyve, dristige riddere og ædle unge — alle sammen lækre, uden tvivl, og med en tilbøjelighed til at skabe et knapt så nærende miljø for hendes uskyldige afkom. Forstyrrelserne blev trættende og hun aflagde Ptholopthales et visit. Da det viste sig, at han var uvillig til at gå ind på et kompromis, viklede hun Vesiren ind i silke og stillede ham til side for senere at være opsatsen til et specielt fødselsdagsgilde. Desværre opildnende den Magnetiske Ziggurats herres fraværen blot en ny generation ubudne gæster. Da én af hendes nyfødte blev mast under en klodset eventyrers fod, rakte hun ud efter sit silkereb. Broodmother tog op til overfladen og erklærede sin hensigt om at tømme verden for hver evig eneste potentielle indtrænger - selv heltene måtte forsvinde om nødvendigt - for at hun kunne sikre sig, at hendes børnekammer igen ville være et sikkert og gavnligt miljø for hendes dyrebare edderkoppeyngel."
	"npc_dota_hero_bounty_hunter_bio"		"Når de jagtede fortæller historier om Gondar, Bounty Hunter, er ingen sikre på, hvad der er sandt. I hviskende toner siges det, at han blev efterladt som barn, hvorfor han lærte at spore ting for simpel overlevelses skyld. Andre har hørt, at han var et forældreløst barn, som blev taget til sig af den store jæger, Soruq, for at lære mesterens færdigheder med en klinge, alt imens de loddede de mørke skove til store jagter. Men andre mener, at han var en gadeknægt af lav status, som blev opfostret i et lav bestående af tyve, som var trænet i listen og fejldirigeringens kunst. Omkring lejrbål i det vilde landskab taler Gondars bytte for rygterne om hans arbejde, som vokser sig mere og mere frygtsomme: De siger, at det var ham, der opsporede den tyranniserende Kong Goff flere år efter, at regenten skjulte sig, og at han afleverede hans hoved og scepter som bevis. At det var ham, som infiltrerede de rebelske lejre i Highseat og endelig fik bragt den legendariske tyv, Hvidkappe, til dom for sine forbrydelser. Og at det var ham, som satte en stopper for jægeren Soruqs karriere, som blev dømt som kriminel for at have dræbt prinsens højt værdsatte satan. Historierne om Gondars utrolige færdigheder strækker sig videre med hver dristige bedrift mere utrolig en den forrige; hvert mål mere flygtigt. Den jagtede ved, at for den rette pris må selv den mægtigste se frygten i øjnene ude i skyggerne."
	"npc_dota_hero_weaver_bio"		"Skabelsens vævede stof har brug for konstant pleje for ikke at blive laset til; for når det revles op, går hele verdener fortabt. Det er Vævernes arbejde at holde stoffet tæt og at reparere slidte områder i virkelighedens net. De beskytter også imod ting, som gnaver og lægger æg i tyndslidte områder, hvis unger hurtigt kan fortære hele universer, hvis Vævernes opmærksomhed falder fra et øjeblik. Skitskurr var en mester-væver, som skulle holde øje med en lille stump skabelse og holde den tætvævet og undgå at den falmede. Men arbejdet var ikke tilfredsstillelse nok. Det nagede ham, at alt det oprindelige arbejde på skabelsen lå i fortiden; Vævet havde udført sit arbejde og rejste videre. Han ville skabe i stedet for blot at vedligeholde — væve verdener som han selv havde udtænkt. Han begyndte at lave små ændringer i sit domæne, men spændingen ved at skabe var afhængighedsskabende; hans strøg blev kraftigere og gik imod mønsteret, som Vævet havde vævet. Vogterne dukkede op med deres sakse, og Weavers verden blev skrabet væk; klippet ud af det kosmiske tæppe, som de vævede på ny men uden ham i billedet. Skitskurr var nu alene - skilt fra sin slags - et stadie der ville have været smertefuldt for en hvilken som helst anden Væver. Men Skitskurr frydede sig, for nu var han endelig fri. Fri til at skabe på egen hånd — fri til at begynde forfra. De råmaterialer, som han behøvede for at væve en ny virkelighed, var overalt omkring ham. Det eneste han behøvede at gøre, var at rive denne gamle verden op i sømmene."
	"npc_dota_hero_jakiro_bio"		"Selv blandt magiske udyr er en tohovedet drage en særling. Med ligelige mængde is og ild - snedighed og raseri - glider væsenet kendt som Jakiro hen over forkullede og is-sprængte slagmarker og udsletter hvem end, der måtte ruste sig op imod det. Pyrexae-dragekuld indeholder altid to lige flyvefærdige unger. Nyudklækkede drager af denne art, som er kendt for deres dødelighed selv i de første øjeblikke af deres liv, vil forsøge at dræbe sine søskende, imens de stadig er i reden. Kun den stærkeste overlever. På denne måde sikres styrken i Pyrexae-linjen. Ved et naturens uheld udklækkedes særlingen Jakiro fra et enkelt æg, hvilket kombinerede alle evnerne i den forskelligartede pyrexae-art ind i ét enkelt individ. Fanget i denne monstrøse krops rustning kombineres isen og ildens kræfter, og nu er ingen fjende sikker."
	"npc_dota_hero_batrider_bio"		"Harmoni er ikke noget, der findes blandt væsenerne i Yama Raskav-junglen. Via bid, klo, klosaks eller hov betyder selv det mindste svaghedstegn en hurtig død. De siger, at Rider blot var en knøs, som huggede hakkelse i sin families marker, da han blev taget af en kæmpe morde-flagermus, som ledte efter et bytte. Men denne dreng havde en bedre idé, og vred sig ud af sin kidnappers greb. Han banede sig op på bæstets ryg og hakkede løs på det med sine værktøjer. Som han steg op fra det blodige vrag, og var beruset af spændingen ved at flyve, indså drengen, at han havde fundet sit kald. Drengen voksede, og hver eneste sommer ville han vende tilbage til sin families marker, hvor han ofte begav sig ud i buskadset, for at genfinde den første spænding ved at se døden, i form af kæber eller dødbringende fald, i øjnende. Årene gik, men hans glød blev kun stærkere. Han studerede tilgroningen, hvor han kom længere med hver eneste ekspedition, indtil han endelig fandt vej til grotterne ved Fjendtlighedens hjerte. De siger at Rider, på en brændende varm sommernat, havde intet andet end et reb, en flaske flydende mod og en brændende beslutsomhed efter at mærke himlen endnu en gang, da han begav sig derind..."
	"npc_dota_hero_chen_bio"		"Chen blev født og blev myndig i det gudløse, øde Hazhadal-område blandt bandit-stammer, som hutlede sig igennem tilværelsen i den flimrende varme i ørkenen. Chens folk brugte en ældgammel form for tryllebinding af dyr til at holde hus med de hårdføre ørken-locuthier; en forkrøblet art af gravende drager, som smeltede ørkensandet til glasrør for at samle den regn, der kun faldt to gange om året. Chens klan var altid på randen af udsultning og tørst og kæmpede blandt deres naboer og hinanden for at modvirke dette. Og en skønne dag begik Chens klan den fejl at overmande den forkerte karavane. 
I den modbydelige kamp, der kom ud af det, blev Chens klan udkonkurreret. De pansrede Menighedsriddere gjorde kort proces med de tryllebundne locuthier, som angreb og døde i bølger. Da dragerne var døde, fulgte stammemedlemmerne hurtigt efter. Chen kæmpede og hakkede og kradsede og omkom — eller det ville han have gjort. Han var besejret, på sine knæ og så sin ydmygende henrettelse i øjnene; han ofrede sin nakke til klingen. Henretteren blev rørt af Chens åbenlyse mod og standsede sin svingen med sværdet. I stedet for klingen blev Chen stillet over for et valg: Døden eller omvendelse. Chen tog imod troen med blodtørstighed. Han sluttede sig til Menigheden og gjorde sig fortjent til sin rustning — én blodig omvending ad gangen. Med en fanatisme som en konvertit og med hans tryllebindende kræfter over for dyr søger han i dag efter vantro folk og præsenterer dem for deres endelige belønning."
	"npc_dota_hero_spectre_bio"		"Ligesom højere energistadier søger lavere niveauer, er Spectre, kendt som Mercurial, et væsen med en intens og voldsom energi, som er uimodståeligt tiltrukket af stridsscener, der udfolder sig i den fysiske verden. Alt imens hendes normale spektrale stadie overstiger sansernes begrænsninger, lider hun et tab af sit selv, hver gang hun pådrager sig en fysisk manifestation — men hun mister dog ikke sit mål. I kampes sammenstød splintres og rekonfigureres hendes identitet, og hun begynder at genvinde sin bevidsthed. Hun indser, at hun er Mercurial, Spektret — og at alle hendes Plager blot er skygger af den eneste sande Spectre. Fokus træder frem i kampen om overlevelse; hendes sande sind styrker sig selv; indtil hun, i sejrens eller nederlagets sidste øjeblik, overstiger selve materien og på ny genskabes i sin overjordiske form."
	"npc_dota_hero_doom_bringer_bio"		"Han, som brænder, og ikke opsluges; han, som fortærer, og aldrig mættes; han, som dræber og er hævet over alle former for dom — Lucifer bringer dommedag til alle, som tager kampen op mod ham. Han er Den Faldne, som bærer sjæle med sig på spidsen af sit flammende sværd. Han var engang favoritgeneralen fra riget ude bag lyset, men han blev forvist for trodsighedens synd: han ville ikke knæle. 6 gange lød hans navn fra den store klokke i Vashundol. 66 gange blev hans vinger brændemærket, indtil der kun var rygende stumper tilbage. Uden vinger kunne han slippe fri fra tøjrene, som havde bundet ham inde i lyset, og han faldt råbende til jorden. Et krater i ørkenen, Det tabte Paradis. Nu angriber han uden nåde, uden motiv. Han er det eneste levende væsen, der kan bevæge sig frit mellem de syv mørke herredømmer. Bundet af uafvendelige behov, forvreden af ufattelige talenter; Doom bærer sit eget helvede med sig, hvor end han går. Trodsig til det sidste. Med tiden vil verden tilhøre Doom."
	"npc_dota_hero_ancient_apparition_bio"		"Kaldr, Ancient Apparition, er et billede, som er projiceret udefra tidens rammer. Han kommer fra det kolde, uendelige tomrum, som både går forud for universet og venter dets slutning. Kaldr er, Kaldr var, Kaldr skal blive... og det vi ser, magtfuldt, som det virker på os, er blot det svageste, falmede ekko af den sande, evige Kaldr. Nogle tror, at som kosmos ældes og nærmer sig sit endelige øjeblik, vil Kaldrs lysstyrke og kræfter også intensiveres — at Ancient Apparition vil blive yngre og stærkere, som evighedens endeligt kommer nærmere. Hans greb om is vil få alt stof til at stoppe — hans billede vil kaste et lys, som er for rædselsfuldt at se på. Han vil ikke længere blot være et billede!"
	"npc_dota_hero_ursa_bio"		"Krigeren Ulfsaar er det mest barske medlem af sin bjørnestamme. Han er beskyttende over for sit land og sit folk. Gennem lange vintre, imens mødrene sover og ser til deres unger, patruljerer hannerne i områderne længere oppe som utrættelige, vagtsomme beskyttere af deres ældgamle skikke. Da Ulfsaar hørte svage men opblussende rygter om en spredende ondskab, styrede han ud over grænserne omkring sit vilde, skovklædte hjemland for at opsøge og ødelægge truslen ved dens kerne, før den ville kunne true hans folk. Han er et stolt væsen med et klart og stærkt væsen — yderst troværdig; en trofast allieret og beskytter."
	"npc_dota_hero_gyrocopter_bio"		"Efter at have været i tjeneste gennem en livstid af krige, kaos, optøjer og revolutioner, indså den overordnede, at Aurel havde set nok af det hele. Men udover et par smykker og en betydelig pension, forlod den forhenværende ingeniør i stedet med noget, som var meget mere interessant: en for længst glemt, ufærdig skematisk tegning til en Gyrocopter - verdens første bemandede, ikke-magiske flyvemekanisme. Idet han gik på pension, mod det tropiske Askeøhavs uklarhed med masser af tid og penge, begyndte han at bygge mekanismen. Som årene satte sig, og resterne af mislykkede prototyper begyndte at ophobe sig, begyndte han at undre sig over, om mekanisk flyvning overhovedet var muligt. Et årti og én dag efter sin pensionering, på en solrig eftermiddag med en let, sydlig vind, sad Aurel i sit seneste forsøg og var fuld af forargelse og forventet fiasko. Med en gryntende indsats hev han i tændsnoren og beskyttede sit hoved, mens han ventede på den uundgåelige eksplosion. Til sin store overraskelse steg han dog til vejrs og med et par paniske justeringer, fik han stabiliseret. Inden for en time fløj og flettede han sig med vinden, på niveau med mågerne, og Aurel følte sig fyldt af flyvningens åndeløse vidunder. Som skumringen satte sig, satte han kurs mod sit værksted, men idet han vendte sit fartøj, rev en kanonkugle hans halefinne af. Han rev sig selv løs fra vraget, svømmede mod det nærmeste landområde, han kunne få øje på, og bandede i håb om at skibet ville stå til ansvar for kanonkuglen, som nu lå sammen med vragresterne. Da Aurel vendte tilbage til sit værksted få dage senere, begyndte han at arbejde på endnu en Gyrocopter, hvoraf denne kan bære på en meget tungere, meget farligere sprængladning."
	"npc_dota_hero_spirit_breaker_bio"		"Barathrum, Spirit Breaker, er en prægtig og magtfuld skabning; en vild og enkel intelligens, som valgte at skifte plan og altså skiftede til stoffets verden for at tage del i hændelser, der ville give eftervirkninger i det enkle rige, som er hans hjem. Til dette formål sammensatte han en form, der ville tjene ham godt både i vores verden og uden for den. Hans fysiske form låner af styrkerne i denne verden; han forener både kvæg- og abelignende træk, horn, hove og hænder, som udvendige symboler på hans indre styrke-, hastigheds- og snuhedskvaliteter. Han bærer en ring i sin næse som en påmindelse om, at han tjener en skjult herre, og at denne verden, som han fungerer i, blot er en skygge af den rigtige."
	"npc_dota_hero_alchemist_bio"		"Den hellige kymi-videnskab var en Darkbrew-familietradition, men ingen Darkbew havde nogensinde udvist en kreativitet, ambition og letsindighed, som unge Razzil gjorde det. Men da voksenlivet pressede sig på, tilsidesatte han familiehandlen for at give guldfremstilling igennem alkymi et forsøg. Typisk for hans dristige omdømme proklamerede Razzil, at han kunne forvandle et helt bjerg til guld. To følgende årtier fyldt med forskning, udgifter og forberedelse mislykkedes katastrofalt, og Razzil blev hurtigt fængslet for den vidtstrakte ødelæggelse, som hans eksperiment havde forvoldt. Razzil havde dog aldrig uden videre accepteret modgang, så han ledte efter en flugtmulighed, så han kunne fortsætte med sin forskning. Da hans nye cellekammerat viste sig at være en glubsk ogre, havde han fundet netop den mulighed, som han havde brug for. Efter at han havde overtalt ogren til ikke at spise ham, begyndte Razzil forsigtigt at mikse en tinktur sammen, som orgren skulle drikke. Tinkturen var lavet af mug og mos, som voksede i fængselsmurværket. I løbet af en uges tid lod den til at være færdig. Da orgren drak trylledrikken, gik den i et ustoppeligt bersærker-raseri og ødelagde celletremmerne og eksploderede gennem mure såvel som vagter. Kort tid efter var de faret vild et eller andet sted i skoven, som omslutter byen, med et spor af ødelæggelse i deres kølvand og intet tegn på forfølgelse. Under drikkens eftervirkninger virkede ogren rolig, glad og endda ivrig. I kraft af deres beslutning om at arbejde sammen, satte parret af sted for at indsamle materialerne, som var påkrævede for at forsøge sig på Razzils alkymi-forvandling endnu en gang."
	"npc_dota_hero_invoker_bio"		"I sin tidligste og, nogen vil sige, mest virkningsfulde form var magi primært hukommelsens kunstart. Den krævede ingen teknologi, ingen tryllestave, intet tilbehør udover magikerens sind. Alle indfangningerne af ritualer var blot mnemotekniske anordninger, som lod udøveren huske den præcise mentale formular, som låste op for besværgelsens kraft, meget detaljeret. De største magikere dengang var velsignede med de største minder, og alligevel var invokationerne så komplekse, at alle troldmænd blev tvunget til at specialisere sig på et område. Den mest passionerede kunne gøre sig forhåbninger om at have en tilstrækkelig erindring om tre besværgelser efter en hel levetid — allerhøjest fire. Almindelige troldmænd var tilfredse med at kende to, og det var ikke ualmindeligt, at byens troldmand kun kendte én — og alligevel måtte han rådføre sig med en tryllebog som hjælp imod glemsomhed i de sjældne tilfælde, hvor han måske blev anmodet om at anvende den. Men blandt disse tidlige udøvere var der én undtagelse; et geni med en enorm intellekt og en fænomenal hukommelse, som blev kendt som Invoker. I sin ungdom mestrede denne fremmelige troldmand ikke fire, ikke fem, ikke en gang syv besværgelser: Han kunne fremmane intet mindre end ti besværgelser og anvende dem med det samme. Han lærte mange flere men fandt ingen nytte i dem — han udøvede dem én gang og rensede så sit sind for dem for evigt for at gøre plads til mere praktiske invokationer. En besværgelse, der passede til den beskrivelse, var Sempiternal Cantrap-besværgelsen — en levetidsforlængende besværgelse med en sådan kraft, at dem, der anvendte den i løbet af verdens første dage, stadig er i blandt os i dag (medmindre de er blevet knust til atomer). De fleste af disse quasi-udødelige lever i tavshed i deres frygt for, at afsløre deres hemmelighed. Men Invoker holder ikke sådan sine evner skjult. Han er ældgammel, udlært mere end nogen anden, og hans sind har på en eller anden måde stadig plads til en vældig sans for hans eget værd... og der er tilmed også plads til invokationerne, som han fryder sig selv med gennem tusmørket i verdens lange, langsomt døende dage."
	"npc_dota_hero_silencer_bio"		"Nortrom blev opdraget som en del af den syvende og sidste generation af en omhyggeligt designet herkomst af den ældgamle Aeol Drias-orden. Han skulle blive den største magi-udøver, som verden nogensinde havde set. Han var omtalt af profetierne, kulminationen af tohundrede års forsigtig parring, en krigsmagiker, som ville bringe ordenen hæder og ødelæggelse til de svorne fjender: Menighedsridderne. 
Nortrom blev opdraget blandt andre unge magikere i en skjult lejr omkring bakkerne i det øde Hazhadal-område, og ordenens lærere ventede blot på, at Nortroms evner skulle vise sig. Alt imens de andre elever plejede deres talenter med ild eller is eller andre besværgelser, sad Nortrom tavst og talentløst hen; han kunne ikke engang kaste en simpel forhekselse. Da den endelige tests dag nærmede sig, havde han stadig ikke fundet sin magi. I deres afsky skældte lærerne ham ud, imens de andre børn grinte. \"Du er ingen magiker\", erklærede ordenens overhoved. Men Nortrom listede ikke bort. Han deltog på testens dag og tog kampen op med de unge magikere, som havde mobbet ham. Og på denne måde lærte lærerne en vigtig lektie: Manglen på magi kan være den største magi af dem alle. Nortrom gjorde de unge magikere tavse - en efter en - og besejrede dem i tvekamp, indtil han stod alene tilbage som sejrherren i Aeol Drias; profetien var blevet fuldført."
	"npc_dota_hero_obsidian_destroyer_bio"		"Budbringeren, som er af en fornem og autoritativ race, strejfer omkring ved Tomrummets kant. Her overlever han alenemand og står vagt ved en forpost til kanten ved verdens afgrund. Fra denne savtakkede, krystallinske, ydre verden - altid på vagt - har han set ind i himlene i evigheder; beredt på en hvilken som helst form for opvågnen i den bundløse nat bagved stjernerne. Trykt dybt i hans intellekts skinnende fletværk hviler et genlydende mønster beslægtet med en profeti — en mørk musik der antyder, at ondskab på et tidspunkt vil vækkes derude bagved skabelsens kanter, og at den vil vende sin opmærksomhed imod vores verden. Da hele hans væsen var koncentreret om sin vagt, lagde Outworld Devourer ikke særligt mærke til begivenheder tættere på solen. Men udråb fra De Ældgamle og en fornemmelse af en voksende trussel indefra såvel som foruden sendte ham endelig flyvende af sted imod solen for at besøge krigsplanerne. Budbringerens position i vores egne profetier er utvetydige: Han skal betragtes som et varsel om værre tings komme. Men hans ankomst er i sig selv slem nok."
	"npc_dota_hero_lycan_bio"		"Banehallow blev født som adelig i Ambry-huset — det største godsejer-kastemærke i det gamle Slom-kongerige. Forinden Forfaldet, hvor kongen blev underlig, og hans retssal blev fyldt med troldmænd og svindlere, var Ambry-huset det første, som rejste sig mod tronens griskhed. De ville ikke længere betale tribut og lensed og sendte i stedet sekstusinde sværd ind til hovedstaden, som blev tilintetgjort i Apostaternes Massakre. Og så kom den glubske erkendelse til udtryk: Når du rammer en konge i nakken, er det bedst at tage hele hovedet. I sit raseri over bedraget udryddede kongen hele Ambry-herkomsten på nær husets lord og lordens yngste søn, Banehallow. Foran hele den royale retssal med den beskæmmede lord kædet til det overdådige marmorgulv befalede kongen sine magikere at transformere drengen til en ulv, så drengen ville kunne flænse sin egen faders strube. \"Gør dette,\" sagde kongen, \"så lord Ambry vil kunne føle Bedrageriets bid.\" Kraftfuld magi blev fremmanet, og barnet blev transformeret. Men selvom hans krop havde forandret sig, forblev hans ånd intakt, og i stedet for at bide sin faders blottede nakke, angreb han sine førere og flænsede dem i stykker. Et dusin af kongens riddere omkom mellem ulvens tænder, før de formåede at jage ulven væk — ud i nattens mørke. Den lænkede lord Ambry grinte, selv da kongen stak et sværd igennem ham. Han er nu arving til det tabte Ambry-hus; Banehallow vandrer omkring som Lycan - halv kriger, halvt ulv - i sin søgen efter retfærdighed ovenpå alt det, som han har mistet."
	"npc_dota_hero_lone_druid_bio"		"Lang tid før de første ord i de første historier rejste den druidiske Bjørneklan sig. Vise og retfærdige var de, og fokuseret på deres veje i at forstå den naturlige orden. De vigtigste naturkrafter så dette, og søgte derfor den mest lærte blandt dem. Vise, gamle Sylla, klanens retfærdighedsbringer og seer, trådte frem for sine slægtningen, og til ham blev givet Frøet med disse ord: \"Når alt i verden er dæmpet, når civilisation har forladt disse lande, når verden er slagtet og hærget af de endeløse ørkener ved slutningen af aldrene, plant da Frøet.\" Da han forstod tilliden, følte Sylla sine år trække sig og sin vitalitet vende tilbage. Enorme mængder viden bristede hans sind. Han fandt ud af, at han kunne føre sin egen vilje ind i virkeligheden og, med nogen koncentration, ændre sin egen fysiske form. Men stille hvisken og onde ører bragte ordet om Frøet og dets kræfter til andre folk, og en forfærdelig krig ramte Bjørneklanen. Da hans forfædres hjem brændte, tog Sylla sin byrde og flygtede til de vilde steder. Aldre passerede, og tid og myte glemte Bjørneklanen, glemte Sylla og Frøet, glemte vidunderlige civilisationer, der rejste sig og faldt i Bjørneklanens kølvand. I årtusinder har Sylla ventet, ventet på ord fra sine guder, ventet på at freden kommer til de altid stridende verdener, ventet i eksil og i hemmelighed til enden af alting og til konklusionen af hans hellige forpligtigelse, forberedt sig til altid at møde og destruere, hvad end vover at true hans formål."
	"npc_dota_hero_brewmaster_bio"		"Dybt i de Hylende Bjerge, i en dal under den Ruinerede By, har den ældgamle Oyo-orden i århundrede praktiseret dets ritualer af hellig drømmeri. Født til en moders kød af en himmelsk fader, blev den unge Mangix den første, der voksede op med talenter fra begge slægte. Han trænede med de største æstetikere fra Ordenen og lærte til sidst, gennem flittig druk, om retten til at udfordre for titlen Brewmaster, betegnelsen mest æret blandt de eftertænksomme maltbryggende sekte. Så meget en drukkonkurrence som dødelig kamp, sloges og drak Mangix og den ældre mester i ni dage. I ni nætter snublede og og hvirvlede, dunkede og sloges de, indtil den ældre kriger kollapsede i fordrukken døs, og en ny Brewmaster blev kåret. Nu kalder den nye, unge Brewmaster på sine Oyo-forfædres styrker for at sætte fart på sin stav. Når han skal bruge magi, vender han sig til sine forfædres sjæle. Som alle Brewmastere før ham, blev han sendt fra sit folk med én mission. Han vandrer gennem landet, strider mod oplysning gennem druk, søger efter svaret til den ældgamle spirituelle splittelse. I håb om at tænke den éne tanke, der vil forene de spirituelle og fysiske planer igen."
	"npc_dota_hero_shadow_demon_bio"		"Doom, som er iblandt de suveræne Dæmoner med eksplicit adgang til denne verden, belemrer sig sjældent med Ikke-infernelle og Små Spektral-legemer, mens Shadow Fiend udelukkende passerer igennem på indsamlingsekspeditioner. Shadow Demon, Skyggedæmonen, har dog altid haft en dyb og varig interesse for det materielle plan, som om at dét, at fornemme beherskelsen af denne grynede dimensionelle sammenhæng, kunne være nøglen til total dominans af alle virkeligheder. Shadow Demon, som først blev hidkaldt af mindre troldmænd, opfyldte alle ønsker og fremviste imponerende styrke, indtil han havde de største dæmonikeres fulde opmærksomhed og gennem disse også opmærksomheden hos de forskellige herskere, tyranner, eneherskere og ypperstepræster som var afhængige af trolddom for at vedligeholde deres jorddiske kræfter. Hans vildledelse var så mægtig, at alle hans hidkaldere betragtede sig selv som herrerne og Shadow Demon som tjeneren. Imens nedbrød han deres identiteter og gjorde deres sind til sine egne. Til sidst var de fleste af kultens medlemmer udhulede dukker; forlængelser af hans onde vilje. Hvad Shadow Demons næste trin ville være, forbliver frit slag for spekulationer, for på dette tidspunkt bed Nevermore, Shadow Fiend, sig ind i en særdeles modbydeligt smagende sjæl og opdagede, at denne rummede intet andet end en tilsnavset nougat af Shadow Demons essens. Da de blev alarmeret om, at et kup var undervejs, og at Umbral-pagtens forhistoriske ligevægt var ved at blive destabiliseret, slog Doom og Shadow Fiend sig sammen for at destruere den voksende kult. Ved at fjerne magi af utrolig styrke fik de ophævet Shadow Demons århundreder af tålmodigt arbejde og reduceret hans kult til småstykker — og alle dens medlemmer til en blodig masse. Intet blev tilbage udover en lille plet af dæmonmagi. Værende udødelig og irreducerbar var dette fnug af ondskab nok til at så Shadow Demons næste projekt, og gradvist, i løbet af endnu flere århundreder, begyndte han at omgruppere. Uanset hvad den skyggeplet berørte, fordærvede den det, og dens indflydelse voksende lidt efter lidt. Et kaos af beskadigede dele begyndte at samle sig, genforenede sig og kombineredes for at give Shadow Demon en form endnu stærkere end hans tidligere. Han er næsten fuldendt nu, og hans plan om uendeligt herredømme mangler alle dens tidligere svagheder. Man skulle tro at en sådan skabning af ren ondskab og infami, en trussel for al eksistens, for altid ville være malplaceret i vores verden... dog har Shadow Demon ikke mangel på tilhængere."
	"npc_dota_hero_chaos_knight_bio"		"Chaos Knight, veteranen af utallige kampe i tusindvis af verdener, anråber fra et langt opadgående plan, hvor universets fundamentale love har fundet sansende udtryk. Af alle de ældgamle fundamentale forhold er han den ældste og mest utrættelige — han søger ustandseligt efter skabningen, han kun kender som \"Lyset\". For længe siden vovede Lyset sig ud af stamriget på trods af den første pagt. Nu skifter Chaos Knight fra plan til plan og er altid på jagt efter at udslette Lyset, hvor end han finder det. Et tusind gange har han gjort det af med kilden, og hver gang glider han ind i et nyt plan for at fortsætte sin søgen igen. På sin hingst Armageddon rider han, vader ind i kamp med manisk vanvid, hvor han trækker styrke fra uordenen i universet. Som en fysisk manifestering af kaos selv, kan han, i nødens stund, kalde på andre versioner af sig selv fra andre planer, og sammen ridder disse mørke ryttere i kamp, så ustoppelige som en hver naturkraft. Kun når det sidste Lys i denne verden er slettet fra eksistensen vil afsøgningen slutte. Hvor Chaos Knight rider, følger døden snart."
	"npc_dota_hero_ogre_magi_bio"		"Den almindelige ogre er skabningen, der er skyld i udtrykket 'dum som en sæk stenhammere'. I sin naturlige tilstand er ogren bestemt ude af stand til at gøre, eller beslutte, noget som helst. Klædt i skidt finder han sommetider sig selv iført skindet fra de dyr, han finder og æder i lanes. Da han ikke er særlig socialt anlagt, finder man ham, tit og ofte, kæle med kampesten eller træstumper, som han misforstår som slægtninge (en faktor der måske forklarer troldes lave fødselstal). Én gang, cirka hver generation, bliver ogre-racen dog velsignet med fødslen af en to-hovedet Ogre Magi, som straks bliver givet det traditionelle navn Aggron Stonebreak, navnet på den første og måske eneste vise ogre i hele deres families historie. Med to hoveder finder Ogre Magi det muligt at fungere på en måde som de fleste andre dyr klarer med et. Og selvom Ogre Magi ikke vinder nogen diskussioner (ikke engang med den selv), er den beriget med en himmelsk evne kendt som blindt held -- en tilbøjelighed til ufatteligt heldige begivenheder, som har tilladt ogre-racen at trives til trods for fjender, barskt vejr og en manglende evne til at fodre sig selv. Det er, som om Heldets Gudinde, fyldt med medlidenhed for den stakkels uduelige race, har taget Ogre Magi under hendes vinger. Og hvem kunne sige hende imod? Stakkels tingester."
	"npc_dota_hero_treant_bio"		"Langt mod vest, i bjergene hinsides Augurys dal, lå resterne af en ældgammel kraft, et kildevæld af sær energi med sted dybt inde i højskovene. Det siges, at det, der gror her, gror på en sær maner. For naturens krafter er dette et helligt sted, skabt til at forblive gemt og ukendt. Mange fælder og farer lurer i dette land - altopslugende gras- og plantearter og giftige blomster - men ingen så voldsomme som de mægtige Treant-beskyttere. Disse tidsløse, titaniske væsener, der har ansvaret for at vedligeholde fred i dette farlige land, sikrer, at ingen trænger ind uden grund, og ingen uden grund ser deres hemmeligheder. I utallige tider passede de deres hellige jord, uforstyrret, med kun mild viden om den forandrende verden hinsides. Og alligevel blev den større verden uundgåeligt opmærksom på dett eutæmmede land, og med hvert passerende vinter blev de fremmede modigere. Snart ankom de med redskaber til at fælde og flammer til at brænde, og ofte ville Treanterne undre sig: hvem er disse skrøbelige, industrielle skabninger? Hvad var der sket med den vilde, grønne verden? Der kom og gik en alder af spørgsmål og af undren, et tusinde somres lange traditioner sat til grublen, mens flere og flere af de fremmede døde og gødede deres jord. Når alt, der blomstrede, endelig havde sagt færdig, havde nysgerrighed overtaget forsigtighed. Det var besluttet: en enlig Beskytter ville blive sendt ud i den større verden, og beordret til at vandre, indtil gletscherne igen steg, for at observere det skiftende land og dets væsner, og opdage hvilke farer, der kunne true denne hellige jord."
	"npc_dota_hero_meepo_bio"		"\"Hvis du spørger mig, så handler livet om hvem man kender, og hvad man kan finde. Når man bor oppe i Kløftskygge-ruinerne, kan det være svært bare at finde mad. Så man må skyde genveje, man må nasse, man må kende sine styrker. Nogle af bæsterne heroppe kan dræbe dig, så du har brug for en måde at fange de svage og undgå de stærke. På den lyse side har ruinerne historie, og historie er meget værd for nogle personer. Der plejede at være et palads der, hvor de havde alle de her mørke ritualer. Slemme sager. Hvis man overlevede ritualet, ville de knuse en krystal og splitte ens sjæl i stykker. De skabte dog imponerende kunst! Skulpturer og sådan noget. Jeg skal sige dig: nogle gange fandt man nogle af de der gamle billedskæringer. Tag en flok af dem med til byen, sælg dem og køb mad til nogle uger. Hvis heldet er med dig, finder du måske en Kløftskygge-krystal. Få den vurderet og begynd at spørge rundt. Der er altid nogen, der kender en eller anden skør tåbe, der leder efter sådan en tingest. Hvis alt andet mislykkedes så sælg den til en magiker næste gang, der er en i byen. De elsker den slags tingester. Hvad end du dog gør, så vær forsigtig når du håndterer de der krystaller. Du vil ikke have, at en af dem går af på dig. Det gør virkelig ondt.\""
	"npc_dota_hero_visage_bio"		"På toppen af indgangen til den Snævre Labyrint sidder de truende omridser af snerrende gargoiler, med vejene til det hinsides for evigt i deres blik. Bæster og fugle, mænd og monstre, alle væsner, der dør og vælger at rejse til det hinsides, vil passere under deres syn. For en løsgående sjæl er beslutningen, om at rejse gennem dødens slør, uigenkaldelig. Når chancen opstår og en vandrende sjæl, ved kræfter eller list undslipper deres helvede eller himmel, er det den frygtede gargoil, Visage, den evige ånd af Necro'lics sjælebundne form, der bliver sendt ud for at tilbagekræve dem. Hensynsløs og effektiv, uhindret af død eller træthed, jagter Visage sit bytte endeløst uden nåde og ødelægger gerne alt, der kan beskytte den undslupne sjæl. Dem, der driver skæmt med det hinsides love, kan aldrig slappe af, for selv om det er sandt, at de døde kan genopstå, er det kun et spørgsmål om tid før Visage finder og sender dem tilbage til deres rette sted."
	"npc_dota_hero_undying_bio"		"Hvor længe har det været siden han mistede sit navn? Ruinerne af hans sind erindrer det ikke længere.
Han genkalder svagt rustninger, bannere og bryske slægtninge ridende ved hans side. Han husker en kamp: smerte og frygt, da blege hænder rev ham fra hans sadel. Han husker rædsel da de kastede ham ned i den Døde Guds gabende grav, fulgt af sine brødre, for at høre Klagesangen og blive opslugt af intetheden. I det dystre mørke forlod tiden dem. Tankerne forlod dem. Fornuften forlod dem. Sulten, derimod, gjorde ikke. De kastede sig over hinanden med splittede negle og splintrede tænder. Så kom det: først langtfra, en skrøbelig node på kanten af opfattelsen, fulgt af endnu en, så endnu en, uundgåelig og uendelig. Omkvædet voksede til en levende væg af lyd, pulserende i hans sind, til ingen andre tanker overlevede. Da Klagesangen opslugte ham, gik han sin tilintetgørelse i møde med åbne arme. Dog var destruktion ikke hvad han var blevet udvalgt til. Den Døde Gud krævede krig. I det store intets mave, blev han skænket et nyt formål: at sprede Klagesangen til hele landet, at samle de rastløse døde mod de levende. Han ville blive Undying, den Døde Guds budbringer, for at rejse sig og falde, for påny at rejse sig når hans krop gav op. For at trave gennem den uendelige død, så Klagesangen aldrig vil få ende."
	"npc_dota_hero_rubick_bio"		"Enhver magiker kan kaste en besværgelse eller to, og få ender måske med at studere nok til at blive troldmænd, men kun de mest talentfulde har tilladelse til at kalde sig selv for en Magus. Men som med enhver troldmands kreds, har en følelse af fællesskab aldrig betydet konkurrencehøflighed. Selvom han allerede var en berømt duelist og videnskabsmand fra den mægtige trolddomsverden, var det aldrig faldet Rubick ind, at han måske var Magus-værdig, indtil han stod midt i sit syvende mordforsøg. Idet han skødesløst kastede den tolvte af de ellers såkaldte mordere ud fra en høj altan, gik det op for ham hvor fuldstændigt uopfindsomme, mordforsøgene var blevet. Før havde afbrydelsen af et fingerknips eller en hånd af ild måske opmuntret ham, men nu var det alt sammen blevet så forudsigeligt. Han ville have mere udfordring. Derfor tog han sin kampmaske på og gjorde, hvad enhver troldmand, der med lyst til at stige i rangordenen, ville gøre: han erklærede sin intention om at slå en Magus ihjel. 
Rubick opdagede hurtigt, at det at true én Magus er at true dem alle, og de angreb ham i almægtighed. Hver modstanders besværgelse var en ustoppelig strøm af energi, og hvert angreb var et beregnet dødsstød. Men snart skete der noget, Rubicks fjender ikke havde forudset: deres besværgelser vendte sig mod dem. I den magiske malstrøm smågrinte Rubick, og læste og replikerede kræfterne fra den ene og kastede denne kraft mod en anden, hvilket skabte kaos blandt de, der var gået sammen for at besejre ham. Anklager om forræderi opstod og snart begyndte troldmændene at angribe hinanden uden at mistænke, hvem der virkelig stod bag deres ulykke.
Da kampene endelig ophørte, var alle svedne og frosne, gennemvædet, skåret og gennemhullet. Flere end én var blevet dræbt af en allierets trolddom. Rubick stod adskilt, øm men begejstret over ugens festligheder. Ingen havde styrken til at argumentere, da han fremlagde sin anmodning om overtagelse til det Skjulte Råd, og de Uhåndgribelige Elleve blev enige om at give ham titlen: Den Mægtige Magus."
	"npc_dota_hero_disruptor_bio"		"Højt på den vindhærgede Druud-steppe var en ung, begavet stormskaber, kaldet Disrupter, den første til at låse op for hemmelighederne om sommervindstød. Da de konstant er under angreb fra begge sæsonstorme og indtrængen fra civiliserede kongeriger fra syden, har højlands-Oglodi'erne i århundreder kæmpet om at forblive på toppen af de evige fladbjerge. De er den knækkede rest af en engang storslået civilisation, nu en falden stamme, deres stormskabning sær og gådefuld, flikket sammen fra lapper af tabt viden, som de endda ikke længere fuldt ud forstår. For dem på høj plan er vejret blevet en slags religion tilbedt af både den, der skaber liv samt den, der tager det. Men de elektriske storme der kommer, som bringer livsnærende regn, har en pris, og mange af dem, der nu er forkullede og rygende lig, efterladt i stormens kølvand, har betalt denne pris. Disrupter var frygtløs og drevet af umættelig nysgerrighed. 
Selvom han, som ung, aldrig havde været i kamp og stod uden en stryder, udforskede han ruinerne af de nedarvede byer, hvor han gennemsøgte kollapsede og langtformede biblioteker samt rustende fabrikker. Han tog, hvad han havde brug for, og vendte tilbage til sin stamme. Ved at tilpasse en spole af ældgammelt design, udnytter han nu kraften af elektrisk differens og hidkalder torden, når han ønsker det. Delvis magi, delvis håndværk - hans spoler holder på livets og dødens kraft i deres glødende plader - en kraft håndteret med præcision mod det besiddede land mod syden og mod enhver påtrængende, der overtræder de ældgamle Oglodi-lande."
	"npc_dota_hero_nyx_assassin_bio"		"Dybt i Ultimyrs Arkiv, lagret mellem videnskabelige afhandlinger om dragekladistikker og bøger om uoversættelige besværgelser, er der en ældgammel bog om entomologiske individer. Denne bog, sammensat af lærde, beskriver de telepatiske evner hos den fanatiske skarabæ, en sær art af sociale insekter med evner, der er unikke over alle syv planer. 
Modsat alle de andre larver i hans koloni, opstod han ikke fra sin metamorfose med de samme arbejdssindede tanker og stumpede ekstremiteter, som er alment blandt arbejderkasten hos hans slags. For dette var en speciel transformering vedledt af Nyx' nåde. Han var den valgte, valgt fra de mange og salvet med et ekstrakt fra dronningegudinden selv. Ikke alle overlever den mørke velsignelse fra dronningens kammer, men opstod med et gennemborende sind, daggertagtige kløer--hans knivskarpe underkæbe skærer gennem luften mens han tanker projekterer direkte ind i sindet hos dem omkring ham. Af alle de fanatiske skarabæer, var han alene valgt til det højeste kald. Efter hans metamorfose var han genfødt, af Nyx' nåde, med evnerne der formede ham til én ting og kun en: at dræbe i hans gudindes navn."
	"npc_dota_hero_naga_siren_bio"		"Blandt Slithereen-gardens højsvorne er der et højtideligt løfte, der ofte gentages før kamp: Ingen Slithereen må slå fejl. Disse ord er i sandhed så meget en ed som en håndhævet pagt, for dem der slår fejl forvises fra ordenen. At slå fejl er at være andet end Slithereen. Slithice, engang en af de mest værdsatte i sin race, kommanderede i mange år over en battalion af sine fæller, hvor hun brugte sin formidable stemme som sit største våben. Kraftfuld, bugtet og serpentin, ledte hun i mange år sin dødelige garde i forsvaret af De Dybe og den store rigdom i de sunkne byer. Men i den sidste kamp ved Crey, blev hendes styrker drevet tilbage af en plyndrende hær af livjataner, der havde i sinde at finde skatter til deres gud Maelrawn. Efter det lange og blodige slag, da ligene blev fjernet fra de sunkne sale, fandt de ud af, at ét enkelt juvelbæger manglede i guldgruben. Af hendes hundrede vagter overlevede kun en håndfuld, men deres tapperhed og ofre var uden større konsekvens. Hvad der betød noget var, at skatten var blevet taget. Ære ødelagt. Og sådan blev Naga Siren forvist. Forvist til at søge efter det stjålne bæger. Selvom hun kunne føje hundrede gange sin egen vægt til guldgruben, var hun dømt til at leve fra de andre til den dag, hun vender tilbage med det, der blev taget. For ingen mængde guld er værd i ære, den ære hun har tabt."
	"npc_dota_hero_keeper_of_the_light_bio"		"Ridende på en ligbleg hest gør denne gnisten fra evige sole, denne Lysets Vogter. Ezalor flygtede for længe siden fra det Fundamentale eksistensplan og undslap de oldgamle kræfter han var bundet til i Urharmonien. Han er en sansende kraft opvokset i universets begyndelse og rider nu fremad i alle planer på samme tid. Ét skridt foran den forfølgende kaos bærer han sin gave for enden af en glødende stav. Hans majestætiske sandhed ligger gemt under det ydre udseende af en lallende gammel mand, der knapt kan blive i sadlen. Når han dog står over for kaos eller mørkets kræfter, bryder hans urgamle lys frem og hans fulde kraft bliver afsløret hvilket igen transformerer ham til en mægtig kraft, der ikke må undervurderes."
	"npc_dota_hero_wisp_bio"		"Io er overalt og i alle ting. Fordømt af fjender som den store ødelægger, forgudet af lærde som en guds øje, findes denne sære Wisp af livskraft på alle planer på samme tid, med den mindste del af dets væsen befindende i fysisk eksistens på et hvilket som helst tidspunkt. 
Som de store tvillingeryttere, Mørke og Lys, og dog en anden ældgammel rejsende, hvis sande historie er gået tabt i tiderne, Io, Wisp, er en af universets Fundamentale, en kraft ældre end tiden, en vandrer fra verdener langt hinsides dødeliges forståelse. Io er intet mindre end summen af alle til- og fratrækkende kræfter inden for det materielle fag, en selvbevidst manifestation af ladningen, der binder eksistensen sammen. Det er kun i den kontrollerede bøjning af kræfterne, at Ios tilstedeværelse kan opleves på et fysisk plan. Som en velgørende, samarbejdende kraft, binder Io sin sære magnetisme sammen med andre, så allieredes kræfter kan blive forstærket. Med uforståelige motiver, og utænkelige styrker, bevæger Io sig gennem det fysiske plan som det perfekte udtryk af universets mysterier."
	"npc_dota_hero_slark_bio"		"Nærmest ukendt for befolkningen i den tørre verden, er det Mørke Rev et sunket fængsel, hvor de værste af havopvoksede sendes for forbrydelser mod deres fæller. Det er en pigtrådslabyrint fyldt med morderiske slithereen, bedrageriske Dybe, sociopatiske meranth. I denne svagt belyste labyrint, der patruljeres af ål og vogtes af enorme anemoner, overlever kun de brutale. Sat i det Mørke Rev for ukendte forbrydelser, brugte Slark en halv levetid uden slægt og barmhjertighed, stolede ikke på nogle, overlevede gennem en kombination af list og hensynsløshed, holdt sine tanker og planer for sig selv. Da det infamøse Mørkerevsdusin plottede deres skæbnesvangre flugt, holdt de deres planer hemmelige og myrdede enhver, der kunne have samlet puslespillet--men på en eller anden måde opdagede Slark deres arrangement og lavede en plads til sig selv i den. Ti af Dusinet døde i flugtforsøget, og to blev fanget, trukket tilbage til det Mørke Rev, og derefter henrettet for deres medfangers underholdning. Men Slark, den ubemærkede trettende, brugte postyret som dække og slap væk for aldrig at blive fanget. Slark, der nu er en lyssky beboer i det dødsensfarlige mangrovekrat, der har greb om den sydlige strækning af Shadeshore, forbliver den eneste succesfulde flygtning fra det Mørke Rev."
	"npc_dota_hero_medusa_bio"		"Skønhed er magt. Denne tanke opmuntrede Medusa, den yngste og mest elskværdige af tre smukke Gorgon-søstre født til en sø-gudinde, idet hun alene af søstrene var dødelig. Det trøstede hende, altså indtil den dag maskerede gerningsmænd invaderede Gorgon-riget og rev de to udødelige søstre fra deres hjem; gerningsmændene var hverken påvirkede af deres skønhed eller deres tårer. En af gerningsmændene greb også fat i Medusa, men kastede hende til side med et forarget blik: \"Den her har stanken af en dødelig over sig. Vi har ikke brug for det, der dør.\" Ydmyget og rasende flygtede Medusa til sin mors tempel og stod grædende foran gudinden: \"Du nægtede mig evigt liv -- derfor beder jeg dig, giv mig magt! Magt så jeg kan vie det liv, jeg har, til at redde mine søstre og hævne denne uretfærdighed!\" Efter lang tids omtanke opfyldte gudinden sin datters anmodning og lod Medusa bytte sin legendariske skønhed for et ansigt og en form af forfærdende styrke. Medusa har aldrig et øjeblik fortrudt sit valg. Hun forstår at magt er den eneste skønhed, der er værd at besidde -- for kun magt kan ændre verden."
	"npc_dota_hero_troll_warlord_bio"		"Det er let at fornærme en trold. Som en drilsk og omstridt race trives trolde af argumenter og strid og går aldrig glip af muligheden for at hæve stemmen i diskussioner.
Hannerne bliver modne i underjordiske kamre i deres matriarks hjemsted, hvor de fodres og underholder sig selv uden at bidrage til noget. De bliver der ofte i årevis, langt over modenheden, alt imens matriarken giver dem næring. Når de unge trolde endelig skubbes ud af underkamrene, samler de sig med andre af deres slags og danner rastløse bander af rebeller, som brokker sig højlydt over enhver form for irritation.
Så meget som trolde elsker at skændes, så forestil dig hvor sjældent det er, at en trold drives væk fra sin egen slags for at være for vanskelig at kunne enes med. Det var skæbnen for Jah'rakal, en salgstrold fra Hovens dybde. Han var så vildledt, så bitter og ubehagelig, at selv andre trolde ikke kunne holde ham ud. Efter et særligt bidende udbrud, hvori han gjorde krav på løvens andel af byttet fra deres seneste plyndring, fik hans slæng endelig nok. De vendte sig mod ham, slog ham med køller og jog ham væk fra lejren. Rasende over sin forvisning, vendte han den næste dag tilbage, armeret med stål, og slog dem alle ihjel en efter en. Han sværgede derefter ved blod-ed: han ville for altid være sin egen kæmpende kraft. Nu vandrer han verden som Troll Warlord, bitter og sur, den storslåede storkommandør af en enmandshær."
	"npc_dota_hero_centaur_bio"		"Det siges, at en kentaurs vej er brolagt med ligene af de faldne. For den kaldet Warrunner, har det så sandelig været en lang vej. For udefrakommende bliver de firbenede klaner i Druud ofte forvekslet med simple, dyriske skabninger. Deres sprog har ingen skriftlig form; deres kultur mangler piktografiske traditioner, struktureret musik, formaliseret religion. For kentaurer er kamp den perfekte artikulation af tanker, det højeste udtryk for én selv. Hvis mord er en kunst blandt kentaurer, så er Warrunneren Bradwarden deres største kunstner. Han rejste sig til dominans på kampbanerne i Omexe, en ældgammel arena, hvor kentaurklaner i årtusinder har samledes for at udføre deres gladiatoriske ritualer. Som hans berømmelse spredtes, kom tilskuere fra nær og fjern for at se den store kentaur i aktion. Altid den første, der går ind i arenaen, og den sidste, der forlader den. Han komponerer et mesterværk for hvert blodigt sprøjt, hvert stød blodfyldt sværdlængde. Det er poesien af blod på stål, kylet i komplekse mønstre på tværs af det blege sand på drabsgulvet.
Warrunner besejrede kriger efter kriger, indtil arenaen tordnede med jublen af hans navn, og han fandt sig alene, den ubestridte mester af sin art. Omexes store bælte blev skænket, svøbt om hans brede torso, men i sin sejr, følte dødsartisten kun tomhed. For hvad er en kriger uden en udfordring? Den store kentaur galloperede ud af Omexe den dag med et nyt mål. For hans folk var Warrunner den største kriger, der nogensinde havde sat fod i arenaen. Nu havde han rejst ud for at bevise, at han var den største kriger, der nogensinde havde levet."
	"npc_dota_hero_magnataur_bio"		"Mt. Joerlaks mestersmede kan kun blive enige om én ting: at en magnoceros' horn er mere dyrebart end nogen som helst form for legering. Og af alle horn, tilhører det længste og skarpeste bæstet, de kalder Magnus. I en halv generation tog Magnus det som en sport at spidde jægere, der ville tage hans slægts skatte. Hver gang ville han vende tilbage til sin hule med blodrøde hove og horn, indtil hans matriark bad ham og hele deres slægt at søge tilflugt mod nord, hinsides bjergets skygge. Men Magnus rystede på hovedet, da han aldrig havde fejlet i at beskytte sit folk. Flokken ville blive, havde han besluttet, for en magnoceros tror ikke på tilfældigheder... ej heller ændrer den sin mening. Men da Mt. Joerlak udbrød uden advarsel, og halvdelen af hans slægt døde i ilden og asken, ændrede Magnus trods alt mening. De overlevende vendte mod nord, indtil de nåede en blokade med hundredvis af jægere udrustede med buer og stål. Magnus havde ikke forventet mindre. Han ledte sine vildeste brødre og søstre i et angreb mod deres fjender, og kæmpede med vildskab der kun kunne sammenlignes med det ildspyende bjerg bag ham. I mellemtiden svandt magnoceros-flokkens ældre, mødre og kalve længere nord. Mestersmedene er uenige om, hvad der næst skete. Nogle siger, at Magnus blev genforenet med sin slægt, mens andre siger, han pådrog sig dødelige skræmmer og segnede hen sammen med sin matriark. Ingen af teorierne er rigtige. Magnus svor at blive genforenet med sin slægt... men kun efter at have fundet dem, der var ansvarlige for Mt. Joerlaks udbrud, og have set dem dø på hans horn, for en magnoceros tror ikke på tilfældigheder."
	"npc_dota_hero_shredder_bio"		"Rizzrack kunne stadig høre skrigene i sine tanker. Han arbejdede, drejede febrilsk skruenøgler, strammede skruer, byggede og snittede og smedede. Søvn undgik ham; han byggede kun. Måneder havde passeret siden han havde lukket sig selv inde i sin onkels værksted, og hans frelser var næsten færdig. Han gned sin ryg, mens hans øjne gled sammen, og så et tæppe af blomster svæve på de fredsommelige bølger i Augury Bay, før de eksploderede i skyer af pollen, der gjorde liv tavse mens det overtog lungerne. Han vågnede med følelsen af at blive kvalt. I timevis fyldte den rytmiske lyd af en slibesten butikken, mens han skærpede et sæt massive klinger, hans hjerne fyldt med billeder af kvælende vinstokke, der flænser naboer, indpakker hjem. Oversvømmelsen af Augury Bay var ingenting i forhold til de voldelige rædsler, vandet havde forladt til at slå rod bag bymurene. Men sav-dragten ville gøre ham stærk og sikker, tænkte han, og lod sig selv få denne strimmel af håb, før hele frygtens fulde magt styrtede ind i hans falmende tanker. Grene og bark og blod. Da byen faldt, flygtede Rizzrack fra træer, der gik og kæmpede og dræbte. Træer havde knust portene og sværmet ind i byen. Træer havde knust og pryglet og trampet det sidste Augury Bay kunne samle i forsvar og forfulgt de få flygtninge. I forstyrret stilhed afspolede Rizzrack den tykke kæde fra dragtens arm, hans hænder skælvede, mens han inspicerede hvert led og kørte en rystende finger langs kloen fastgjort dens ende. Sav-dragten var klar. Med sin rystende hånd tændte han liv i den klingede maskine. Rædsel drev ham, rædsel for hvad, der ventede ham, og for hvad, han skulle møde for at få en chance for at få ro i sit sind. Som sav-dragten skælvede til livs, vidste han, at han måtte møde denne frygt, og han vidste, at han overhovedet ikke ville kunne lide det."
	"npc_dota_hero_bristleback_bio"		"Rigwarl, der aldrig vendte ryggen mod en kamp, var kendt for at slås mod de største, ubehageligste slagsmålssøgere, han kunne få fat i. Rigwarl, der var døbt Bristleback af de fordrukne publikummer, vadede ind i bagrumsopgør på enhver vejkro mellem Slom og Elze, indtil hans bedrifter endelig fik øje på en kro, som havde brug for en håndhæver. For en smule bryg blev Bristleback hyret til at indsamle gæld, holde roen og af og til brække et ben eller to (eller fem hvad angår den uheldige spindhund).
Efter at have tilfredsstillet sig selv i en nat af munterhed, hvor legemsbeskadigelse undervejs var blevet tildelt i lige mængder til både for sene stamkunder og Bristlebacks egen lever, så mødte han endelig sin ligemand. \"Deres stødtænder fornærmer mig, hr.\", kunne man høre ham udtale uklart og fordrukkent til en særdeles stor fyr fra de nordlige ødemarker, hvis regning det var på tide at betale. Det der fulgte dernæst var en slåskamp, der varede en evighed. Et dusin hoppede ind i kampen. Ingen skammel blev efterladt intakt, og til sidst skete det umulige: gælden blev ikke betalt. I løbet af de følgende uger helede Bristebacks sår, og hans pigge voksede tilbage, men en håndhævers ære er noget af en vanskelig sag. Han betalte gælden ud af egen lomme og svor at lokalisere denne nordbo og få fat i pengene for gælden. Så gjorde han noget, han aldrig havde gjort før: han trænede rent faktisk og opdagede derved noget forbløffende om sig selv. Et smil kom frem fra læberne, idet han spændte sine pigge. At vende ryggen mod en kamp er måske lige det, der skal til."
	"npc_dota_hero_tusk_bio"		"Det var et slagsmål, som ville kunne huskes. Der stod Ymir, stødtanden Tusk, rædslen fra grænsen, snebolden fra Cobalt, den eneste bokser, der havde besejret den Stivhårede Slagsmålssøger i en fair kamp, og som nu var den sidste tilbage i Ulvehulekroen. Hvad der startede som et simpelt barvæddemål om overlegenhed, endte med, at fire stamkunder, en smed og seks af Frostbrigadens bedste soldater lå og vred sig i glasskår og splinter fra næsten alle flasker, krus og stole i bygningen. Tusk pralte og fejrede sin sejr, idet han drak sit bryg.
Inden længe var den besejrede kommet til bevidsthed, og råbet om kvit eller dobbelt lød. Tusk var fornøjet over muligheden, men ingen kunne komme i tanke om et væddemål større end det, der lige var blevet vundet. Idet kroværten var forfærdet over skaden mod sin kro, og desperat gerne ville undgå endnu et slagsmål, fik han idé. Ymir, så dygtig som han var, havde aldrig deltaget i en rigtig kamp og aldrig testet sig selv mod krigens virkelige død og kaos. Kroværten lavede et væddemål med bokseren: han skulle lede efter den største kamp, han kunne finde, overleve og vinde den. Indsatsen? Hvem der giver den næste omgang."
	"npc_dota_hero_skywrath_mage_bio"		"Dragonus, en højt placeret magiker i den Grufulde Ørneredes retssal, lever i en vanskelig tilstedeværelse. Dragonus, som var edsvoren ved fødslen til at beskytte hvem end, der sidder blandt Tornereden, hader den nuværende Skywrath-dronning af hele sin sjæl. Som en ung, højbåren mand var han ven med og ledsager til den ældste Skywrath-prinsesse, Shendelzare, som var først i køen til Reden. Han havde elsket hende inderligt og urokkeligt, men idet hans studier bed sig fast, vendte han tankerne mod læring af mystik og beherskelse af Skywrath-trolddom.
Idet han var besat af aetherial-sager, overså han de materielle indikationer på elegant forræderi, som hentydede til en sammensværgelse mod Shendelzare og mistede dermed chancen for at forpurre den. Da retssalen blev rystet af et hurtigt og voldeligt kup, kom han frem fra sit arbejdsværelse og opdagede, at han havde mistet sin ældste og kæreste ven. Tornereden tilhørte nu Shendelzares brutale, yngre søster, og Dragonus kunne intet stille op. Skywrath-magikerens magi tjener kun den edssvorne Skywrath-efterkommer, så det ville gøre ham hjælpeløs at handle imod Reden. Han klynger sig til sin stilling og stoler på, at det er det bedste, han kan gøre, for en skønne dag at føre sin sande kærlighed tilbage til sin rette plads. Alt imens kendes hans hemmelighed kun af gudinden Scree'auk, hvis magi var den, der transformerede Shendelzare fra en forkrøblet, legemlig skabning til en legemliggørelse af sand, hævngerrig energi.
Selvom han drømmer om at få sin elskede dronning tilbage til den Grufulde Ørnerede, drømmer han endnu mere om desperat at gendanne Shendelzare selv til sin fuldt ud helbredte legemlige form. Hans rolles dobbelthed ved retssalen torturerer ham, for han er en ædel og godhjertet skabning. Men den værste tortur af alt er tanken om hadet, som Vengeful Spirit må føle mod ham."
	"npc_dota_hero_legion_commander_bio"		"De kom uden advarsel. Inden for bymurene i Stonehall kom en buldren og en forfærdelig lyd, og fra ukendt sorthed kom en styrke af bæster, flere end man kunne tælle, med flamme og modbydelig trolddom, der slagtede og snuppede mødre og sønner til mørke formål. Af den engang mægtige Stonehall-militærstyrke var kun Bronze-legionen, ledt af deres utrættelige kommandør Tresdin, tæt nok til at svare kampens kald. De red ind i deres by, kæmpede gennem blodplettede gyder og brændende markeder, skar deres vej gennem den monstrøse skare til kilden af den pludselige invasion: en overjordisk revne i byens torv, og ved dens afgrund tordnede deres frygtede mester.
Lederen af den abyssale flok, indhyllet i en ætsende glans, svang sin massive klinge og kløvede en legionær i to, mens hans kød begyndte at rådne. Tresdin løftede sit blodplettede sværd og låste sit syn på bæstet. Den drejede og smilede gennem en labyrint af tænder. Ubekymret om kampen, der rasede omkring dem, løb de mod hinanden.
Mens parret afbøjede slag efter slag i deres dødelige duel, mødte Bronze-legionen sin ende omkring dem. Tresdin sprang frem, mens hendes modstander svang sit sværd for at møde hende. Oddsne vendtes. Angrebet hamrede pludselig ind i Tresdin, et brutalt slag fra siden, men selv som hendes balance gled, samlede hun sin styrke til endnu et slag. Klinge skrabede mod klinge, bag fæstet til den krogede pote, kløvede den i to med et frygtsomt sprøjt af gnister og blod. Det modbydelige publikum så på i forbavselse, da hun fortsatte sit angreb og gled klingen gennem sin modstanders kød ind i det hamrende hjerte indvendig. Med et skrig, der delte skyerne over dem, brød bæstet ud i en strøm af indvolde og smerte. Den stygiske portal vaklede, kraften, der holdt afgrunden sammen, forsvandt så pludselig, som den var kommet. De tilbageværende angribere faldt hurtigt til Stonehall-stål.
Selvom de havde vundet, så de overlevende ikke meget at fejre: byen lå i ruiner, og der var få overlevende. Brandene fortsatte med at sprede sig. Tresdin udfoldede sine krigsbannere og samlede de allierede, hun kunne. Hendes had ulmede, mens hun lovede brutal hævn på afgrundens styrker og fordømte enhver, der måtte stå i vejen for hende."
	"npc_dota_hero_ember_spirit_bio"		"Tabt i de Hylende Bjerge ligger Lysskærsfæstningen opgivet, dets træningshaller tomme, dets gårdsplads dækket i blade og støv. På et podium i dets forsejlede tempel hviler en topazkedel fyldt med ældgammel aske, resterne af et ligbål for krigsdigteren Xin. I tre generationer lærte Xin sine hjælpere om den Beskyttende Flammes Bånd, en serie mantraer til at træne sind og krop til den hårde virkelighed bag fæstningens mure. Da han fralærte sig en krigers metoder, opnåede han også en krigers rivaler, og i sit efterår blev Xin besejret og dræbt. Hans følgere spredte sig med vinden. Men som årene blev til århundreder og følgere til efterkommere, holdt hans lærdomme ud ved stille hvisken og dåd. Berørt af lærermesterens varige arv kastede den Himmelbrændende, det nysgerrige ildaspekt, sig over Lysskærsfæstningen og genantændte ligbålets asker. Fra disse lysende gløder opstod en afbildning af Xin indhyllet i flammer, og hans eftertænksomme billigelse er klar til at træne, til at undervise og til at sprede lærdommens ild til alle, der søger vejledning."
	"npc_dota_hero_earth_spirit_bio"		"Dybt inde i Højlandets skrænter og klipper løber en åre af hellig jade, der i lang tid har været forsvoret af højlandsminearbejdere. Fra dette sjældne materiale, blev ligheden af den store general Kaolin udhugget og begravet ved hovedet af en sten-begravelseshær titusind mand stærk--en styrke af soldater og hellige mænd, hofnare og akrobater, udskåret af håndværkere og begravet i årtusinder i jordens mørke omfavnelse. 
Hvad håndværkerne ikke vidste var, at inde i den underlige jadeåre flød selveste jordens ånd--en elementærkraft, der er ét med planeten. Da kraften inde i den udhuggede jade fandt sig selv afskåret fra livets blod i verden, samlede den sin styrke over et tidsrum på tusind år og gravede sig selv fri og op i lyset. Nu skrider den mægtige Kaolin Earth Spirit rundt på Højlandets veje, hvor den slås for jordens ånd; og i nødens stund kalder den på resterne af den faldne hær, der stadig er låst fast i jordens kærlige omfavnelse."
	"npc_dota_hero_phoenix_bio"		"Alene på tværs af det uberørte mørke glimtede Keepers første sol, et enestående punkt af bevidst lys, bestemt af skæbnen til at sprede varme i tomrummet. I utallige æoner var denne blindende stjerne sat til at sammensmelte sin uberegnelige energi, før den bristede i det kataklysmiske blus af en supernova. Fra dette inferno ræste nye stjerner, afkom identisk til deres forælder, der berejse et ubelyst ocean og slog sig ned i en konstellation. Med tiden var de også lavet til at udbrede sig gennem supernovaflammer. Sådan ville denne blændende cyklus af fødsel og genfødsel gentage sig, indtil alle himler tilhugget ved Titanernes slid glimter og skinner. Ved dette tidsløse digel, kom stjernen, som dødelige kom til at kalde Phoenix, ved et kollaps til at være, og ligesom sine forfædre blev den kastet ind i et endeløst kosmos for at finde sin plads blandt sine himmelske brødre. Men nysgerrigheden mod det, som de dæmpende ældre fandt komfort ved i mørket, fortærede den spirende, og så, over lange cykler, spurgte og studerede den. Den lærte, at blandt verdener både hele og knækkede, ville der snart ophidses en nexus af forbløffende varietet, låst i en varig konflikt med kosmiske konsekvenser, et plan hvilket ville have behov for mere indflydelse, end en døende sols fjerne stråler kunne tilbyde. Derfor tog dette barn, søn af sole, en jordlig form og rejste spændt for at skinne med sin varme på dem, der havde behov for det, og måske endda gribe ind i dens solare skæbne."
	"npc_dota_hero_terrorblade_bio"		"Terrorblade er dæmon-marodøren — en lovløs helvedesskabning som selv andre dæmoner frygter. Et kosmiskt ikonoklast, han stjal fra Dæmonherskerne, ignorerede de kodificerede ritualer, der skulle have bundet hans opførsel og brød hver lov i de syv Helvedesregioner. For sine forbrydelser lærte han en vigtig lektie: selv Helvede har et helvede. En kort, brutal retssag fulgte, med mange døde på alle sider, og han blev endelig fængslet i Foulfell, en skjult dimension, hvor dæmoner fængsler deres egne. Men Foulfell er ikke noget normalt fængsel. I dette mørke spejl af virkeligheden, dømmes dæmoner til for evigt at stirre ind i forvredne reflektioner af deres egne sjæle. Men i stedet for at lide, gjorde Terrorblade sig til mester af sit reflekterede jeg--en hærgende, stjælende dæmon af utænkelig kraft. Med sit indre bæst under hans herredømme, destruerede han de fraktale fængselsvægge og brød fri for at slippe sin terror løs på al skabelse."
	"npc_dota_hero_arc_warden_bio"		"Før begyndelsen af alt eksisterede der en tilstedeværelse: En oprindelig sjæl, uendelig, fantastisk og forudbestemt til et ukontrollabelt formål. Mens universet tordnede løs og skabte sin egen eksistens, blev denne sjæl fragmenteret og spredt. To af de største brudstykker – som senere blev navngivet Radiant og Dire – var låst i ond modstand og begyndte at tvinge alle skabninger til at tjene deres konflikt.<br><br>
Mens krig og katastrofe truede det voksende kosmos, blev et tredje brudstykkes vilje kendt. Dette brudstykke navngav sig selv Zet, og dets intellekt søgte at løse disharmonien og få alt til at vende tilbage til en fredelig tilstand. Rystet over sine ligestilledes konfliktskabende natur samlede Zet al sin kraft. I et pludseligt lysglimt overvældede det sine søskende og smeltede de stridende stykker sammen til en stjernesfære, hvorefter de blev slynget ud i mørket for at kredse rundt om en ubeskrivelig verden. Harmonien blev genskabt, men kun en lille del af Zets styrke var tilbage. Zet valgte at bruge sin svækkede magt til at tjene som opmærksom fængselsinspektør til tidernes ende. I utallige generationer vågede Zet over fængslet.<br><br>
Liv blomstrede på verden nedenfor, ganske uvidende om de farer, som var fanget i den blidt lysende måne, eller om Zets kamp for at holde Radiant og Dire fanget. De fangedes evige sammenstød gav genklang indeni månen, fik fængslets overflade til at skælve, og med tiden begyndte den at krakelere. I sidste ende var Zets udtømte kræfter ikke nok til at holde den ødelagte overflade i skak, og til sidst blev månen knust. Fængslets ældgamle indbyggere flygtede for at så deres konflikt på ny.<br><br>
Zet blev slynget ud til de fjerneste vidder af fængslets eksplosion og blev transformeret af de uharmoniske energier fra de tidligere fanger. Zets tilstedeværelse var ikke længere én bestemt form eller tanke, men blev delt mellem mange – nogle mindre, nogle større – og hver enkelt del var forbundet af en flygtig bue af bevidsthed. Zet kæmpede med at undertrykke sin egen splittelse, drønede mod sine søskendes voksende konflikt og bøjede sin egen brudte vilje til en eneste konklusion: Den oprindelige sjæls dele skal forenes, eller alt skal ødelægges, for at konflikten ikke spredes..."
	"npc_dota_hero_monkey_king_bio"		"I 500 år havde bjerget presset ned på ham. Kun hans hoved var frit fra den knusende vægt fra det klippefængsel, de ældre guder havde hidkaldt for at standse hans barnlige oprør. Mos voksede langs hans udsatte ansigt, og små græsstrå spirede fra hans ører. Hans syn var indrammet af vilde blomster, som voksede fra jorden omkring hans kinder. De fleste troede, at han var død for længst, plaget af guderne for at føre krig mod himlen, indtil intet eksisterede, men hans legende overlevede. Men ifølge historierne kan Abekongen ikke dø.<br><br>
Han ventede og ventede og holdt ud, indtil guderne kom og tilbød ham en chance for syndsforladelse. Og da de kom og sagde, hvad prisen var, accepterede Sun Wukong deres pris: Han skulle ledsage en ung acolyte på en hemmelig pilgrimsrejse, beskytte ham mod dæmoner og farer på vejen og guide manden hjem i besiddelse af en eftertragtet relikvie. Hvis han gjorde dette og ydmygt adlød menneskets ordre i tjeneste på deres hellige mission, ville Wukong have bevist, at han var reformeret.<br><br>
Til en forandring holdt Sun Wukong sit løfte til guderne med ære og afsonede for tidligere oprørs syndere. Acolyten, som var meget lærd indenfor trængsler, returnerede til sit hjem med relikvien i sin hånd, og Wukong, som for første gang var på god fod med alle guderne over konsekvenser, var tilpas med at give slip på sin gamle tørst på eventyr og ære i et kort stykke tid. Men Abekongen var født til ballade… Og det bliver aldrig kedeligt at fornærme guderne."
	"npc_dota_hero_dark_willow_bio"		"Børn elsker at fortælle historier om feers finurlige eventyr… Det er fordi, børn ikke ved at de fleste feer er ondsindede idioter. Og i verden fyldt med ondsindede feer er der få navne som udtales med mere foragt end Mireska Sunbreeze.<br><br>Mireske blev født ind i en familie af en ung købsmandskonge-fe, og voksede op i Revtel: en benhård nation, hvor manipulering og mord var normen. Men selvom hun var ret dygtig til at navigere etikette, usagte love og sociale ritualer som gennemtrængte alle elementer af hendes liv, fandt hun alt dette ret kedeligt.<br><br>Så Mireska gjorde, hvad de fleste rebelske børn gør: brændte sin familieejendom ned og drog af sted sammen med sin kæledyrsfe Jax for at leve et liv som vandrende svindler."
}
